པ
༄༅།།བོདཀྱི་ནང་བསྟན་དཔེ་ཚོགས་ལྟེ་བ།།
Tibetan Buddhist Resource Center
Text Scan Input Form - Title Page
TBRC Volume Number
TBRC Work Number (W)
Title
4816
21912
ཕར་ཕྱིན་དཀའ་འགྲེལ་ལེགས་བཤད་ལུང་གི་རྒྱ་མཚོ།
phar phyin dka' 'grel legs bshad lung gi rgya mtsho
Author
ཐུབ་བསྟན་འཕྲིན་ལས།
thub bstan 'phrin las
Descriptor
Original Publication
Place
pe cin
Publisher
mi rigs dpe skrun khang
1997
Date
Total Volumes
Current Volume (of Total)
Number of TBRC Introductory Pages
Number of Introductory Pages
Number of Text Pages
TBRC Scanning Information
467
scanned at m/s satluj infotech images, 63-f sujan singh park, new
delhi 110003, india for the tibetan buddhist resource center, 150 w
17th st., new york city, ny 10011, usa 2005



Ses rab kyi pha rol tu phyin pa'i man nag gi bstan bcos mnon par rtogs...
LC Control Number: 98904696
Type of Material: Text (Book, Microform, Electronic, etc.)
Personal Name: Thub-bstan-'phrin-las.
Main Title: 'Ses rab kyi pha rol tu phyin pa'i man nag gi bstan bcos mnon par rtogs pa'i
rgyan gi dka' 'grel legs b'sad lun gi rgya mtsho / [Thub-bstan-'phrin-las nas
brstams]
Variant Title: Chinese title on t.p verso: Xian guan zhuang yan lun shi nan
Cover Title: Phar phyin dka' 'grel legs b'sad lun gi rgya mtsho
Edition Information: Par thens 1.
Published/Created: Pe-cin : Mi rigs dpe skrun khan, 1997.
Description: 437 p. ; 27 cm.
ISBN: 7105028858
Summary: Exegetical work on the Prajñ ap aramit a philosophy of the
Abhisamay alank ara.
Subjects: Abhisamay alankar a.
Tripitaka. S utrapitaka. Prajñ ap aramit a. Pañcavim'satis ahasrik a--
Commentaries.
LC Classification: BQ1957 .T48 1997
Overseas Acq. No.: Ch-Tib-98-904696; 01; 05-01
Repro./Stock No.: Library of Congress -- New Delhi Field Office RMBY36.00
Quality Code: Icode



ཕར་ཕྱིན་དཀའ་འགྲེལ་ལེགས་བཤད་
ལུང་གི་རྒྱ་མཚོ་ཞེས་བྱ་བ།
xxxxxxxxxxxxxxxxxxxx
ན
།
ལ



_
_
_
_
}
_
)
གང
{
_
ང
_
L
1
DDD
LL
NL LJ_
_
)
མི་རིགས་དཔེ་སྐྲུནཁང་།
ང་༽
ནང་།
_
YL
_
»
་
_
གC
དC_ག་
[
WOUD
_
_
___
ང
_
JILཡིག
_
HOOL
N
MODDODD
MODUL
[
_
《
_
༥ LL
༽_
《
༡༥༽L་
_
DODOVOL
_
_
11
«
གང་
གMA L.
_
}
7
YL
_
7
_L
7
ལུང་གི་རྒྱ་མཚོ་ཞེས་བྱ་བ།
ཕར་ཕྱིན་དཀའ་འགྲེལ་ལེགས་བཤད་



སྒོ
།
1:|:
ཏི་
1:
ལན། ༡ : རྫོང |
།
Wy
ཐུབ་བསྟན་འཕྲིན་ལས་ནས་བརྩམས།



༄༅། ། ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་
གི་བསྟན་བཅོས་མངོན་པར་རྟོགས་པའི་རྒྱུན་
གྱི་དཀའ་འགྲེལ་ལེགས་བཤད་ལུང་
གི་རྒྱ་མཚོ་ཞེས་བྱ་བ་
བཞུགས་སོ། །
མི་རིགས་དཔེ་སྐྲུན་ཁང་།



图书在版编目(CIP)数据
现观庄严论释难:藏文/
根秋赤列著一北京:民族出版社,1997.8
. ISBN 7-105-02885-8..
1.现…. 1.根… T.佛教一经藏一注释一藏语 N. B942
中国版本图书馆CIP 数据核字(97)第15023
民族出版社出版发行
(北京市和平里北街5号 邮编100013)
民族出版社微机照排,青海西宁民族印刷厂印刷
· 各地新华书店经销
1997年8月第1版 1997年8月第1次印刷
开本:787×1092 毫米 1/16 印张:27.625
印数:0001~3,000册 定价:36.00 元



༄༅། །ཆོས་ཀྱི་ཕུང་པོ་མཐའ་ཡས་པའི་གནད་གསང་
གཅིག་ཏུ་སྟོན་པའི་བསྟན་བཅོས་རྫོགས་ལྡན་
དང་པོའི་འཕྲིན་སྙན་ཞེས་བྱ་བ་
བཞུགས་སོ། །
༄༅། དུས་གསུམ་སངས་རྒྱས་ཐམས་ཅད་ཀྱི་ངོ་བོ་ཚད་མེད་པའི་མཁྱེན་རབ་དང་ཐུགས་རྗེ་མངའ་བ་དཔལ་ལྡན་
བླ་མ་དམ་པའི་ཞབས་ལ་སྒོ་གསུམ་གུས་པ་ཆེན་པོས་ཕྱག་འཚལ་ལོ། །རིག་པ་ཟང་ཐལ་འདུས་མ་བྱས། །རང་སྣང་འོད་་
གསལ་སྒྱུ་མའི་སྤྲིན། །ཞིང་འདིར་མི་ཡི་ཟོལ་དུ་སྣང་། །རྫོགས་སངས་རྒྱས་དངོས་བླ་མ་རྒྱལ། །བསྟན་པའི་དམ་ཆོས་་་་་་
ཡོངས་རྫོགས་ཤིང་། །དམ་ཆོས་ཀུན་གྱི་མཐར་ཐུག་པ། །དམ་ཆོས་རྫོགས་པ་ཆེན་པོ་ལ། །དང་བའི་ཡིད་ཀྱིས་འདུད་ཕྱག་
འཚལ། །བསམ་ཡས་ཞིང་ཁམས་རྒྱ་མཚོ་ན། །རྣམ་འདྲེན་སྲས་དང་སློབ་མར་བཅས། །གཅིག་ཏུ་འདུས་པའི་ཞལ་སྐྱིན་ནི།།
བརྒྱུད་གསུམ་རིག་འཛིན་བླ་མར་གུས། །ནམ་མཁའི་ཁམས་ཀྱི་མཐས་གཏུགས་པའི། །དམ་ཆོས་སྒྲོན་མེ་དེ་སྙེད་ཀྱི། །
གནད་གསང་འཁྲོལ་བའི་བསྟན་བཅོས་ནི། །རྫོགས་ལྡན་དང་པོའི་འཕྲིན་སྙན་བྱ། །ཆོས་ཕུང་རྒྱ་མཚོའི་ཡང་སྙིང་དང་། །
མདོ་རྒྱུད་ཀུན་གྱི་གནད་གསང་དང་། །དུས་གསུམ་རྒྱལ་བའི་གསང་མཛོད་ནི། །རང་བྱུང་ཡེ་ཤེས་འདི་ཁོ་ན། །ངོ་བོ་སྤྲོས་
མཐའ་ཀུན་ལས་གྲོལ། །རང་བཞིན་འོད་གསལ་ལྷུན་གྱིས་གྲུབ། །སྐུ་དང་ཡེ་ཤེས་རྒྱ་མཚོའི་སྤྲིན། །ཁྱད་ཆོས་རྣམ་པ་གསུམ་
གྱིས་བརྒྱན། །དང་པོ་སྤྲོས་མཐའ་འགོག་ཆ་ནས། །གཉིས་པ་སྤྲོས་བྲོལ་རང་ངོ་བོ། །ཆོས་ཉིད་བབས་ཀྱི་གནས་ལུགས་ནི། །
གཉུག་མའི་རིག་པ་ཟང་ཐལ་ལོ། །གསུམ་པ་དེ་ཡི་ཡོན་ཏན་ཏེ། །གཤིས་ལ་མི་གནས་ཆོས་ཅན་ཆ། །རང་སྣང་སྐུ་དང་ཡེ་་
ཤེས་ནི། །ཐམས་ཅད་མཁྱེན་པ་ཉག་གྱི་གསལ་བ་གཉིས། །ཁྱད་འབྱེད་ངོ་བོ་སྟོང་པ་དང་། །རང་ནི་གསལ་བ་ཁྱད་འབྱེད་
དགོས། །ཟུང་དུ་འཇུག་ཚུལ་གང་ཞེ་ན། །ངོ་བོ་སྟོང་དང་རང་ནི་གསལ། །ལྡོག་པ་ཐ་དད་ཙམ་ཉིད་ལས། །ཆོས་ཉིད་རང་
ངོས་ཁྱད་པར་མེད། །ཡོན་ཏན་ཅན་གྱི་གསལ་བ་དེ། །སྟོང་དང་ཟུང་དུ་འཇུག་ཚུལ་ནི། །ཆོས་དང་ཆོས་ཉིད་ཚུལ་གྱིས་ཏེ།།
དོན་ལ་དབྱེར་མེད་ཆོས་ཐ་དད། །མདོར་ན་ཟུང་འཇུག་མཐར་ཐུག་ནི། །ཆོས་ཀུན་གནས་ལུགས་འོད་གསལ་བ། །རང་་་་
བྱུང་ཡེ་ཤེས་རྡུལ་དང་བྲལ། །ཆོས་སྐུ་ཉག་ཅིག་ཀློང་དུའོ། །དེ་ལ་མཚན་གྱི་རྣམ་གྲངས་ཡང་། །ཆོས་ཀྱི་དབྱིངས་དང་དོན་
དམ་པ། །ཤེར་ཕྱིན་དབུ་མ་ཆེན་མོ་དང་། །རང་བྱུང་ཡེ་ཤེས་མཚན་མ་མེད། །འོད་གསལ་བ་དང་སྨོན་པ་མེད། །ཕྱག་ཆེན་
ཞི་བྱེད་རྫོགས་ཆེན་སོགས། །དུ་མའི་མཚན་གྱིས་བསྙད་པ་སྟེ། །ངེས་དོན་དགོངས་པ་གཅིག་ཏུ་འབབ། །དེ་ཡང་དབུ་ཕྱག་
རྫོགས་ཆེན་གསུམ། །ཆོས་ཉིད་གཏན་འབེབས་ཕྱོགས་འདྲ་ཡང་། །མན་ངག་གནད་ལ་ཟབ་ཁྱད་ཚེ། །དེ་ཡི་ཚུལ་ཡང་གང་



སྙམ་ན། །དབུ་མས་གཏན་ཚིགས་རྣམས་ཀྱིས་དཔྱད། །རྗེས་སུ་དཔག་པའི་ཚད་མས་ནི། །ཆོས་ཉིད་རྟོགས་པར་མི་ནུས་ཏེ། །
དཔེར་ན་མུན་དུ་མདའ་འཕེན་བཞིན། །ཕྱག་རྒྱ་ཆེན་པོའི་མན་ངག་ལས། །སེམས་རིག་ཤན་འབྱེད་སྦས་དོན་ཏེ། །དེ་དོན་
ཇི་བཞིན་མ་རྟོགས་པར། །བླུན་སྒོམ་ཅིན་གྱི་མུན་སྤྲུལ་འགས། །ཆོས་ཉིད་སྤྲོས་བྲལ་འོད་གསལ་བ། །རང་གི་སེམས་ཀྱི་་
སྟེང་ནས་བསྩལ། །སེམས་ལས་རུང་བྱུང་ཡེ་ཤེས་ནི། །རྙེད་མིན་ཤར་བལྟས་ནུབ་མདའ་འཕེན། །རྫོགས་ཆེན་རྟོག་གེ་་་
གཏན་ཚིགས་དང་། །སེམས་ཚོལ་བ་ལ་མ་ལྟོས་པར། །རང་བྱུང་ཡེ་ཤེས་ཆེན་པོ་དེ། །ཐད་ཀར་ཉིད་དུ་ངོ་སྤྲོད་བྱེད། །སོ་་
སོའི་སྐྱེ་བོའི་དུས་ནས་ཀྱང་། །ཆོས་ཉིད་ལམ་དུ་བྱེད་ཚུལ་ལ། །དབུ་མར་ཆོས་ཉིད་ལམ་བྱེད་མེད། །ཕྱག་རྫོགས་ཆོས་ཉིད་
ལམ་བྱེད་ཡོད། །ཕྱག་རྒྱ་ཆེ་ལས་སྦས་པའི་དོན། །རྫོགས་ཆེན་སེམས་དང་ཡེ་ཤེས་ཕྱེས། །རིག་པ་ཟང་ཐལ་ལམ་དུ་བྱེད། །
དེས་ན་ཁྱད་པར་མ་འདྲེས་གཅེས། །ཐལ་འགྱུར་གཞུང་ནས་བསྟན་པ་ཡི། །རང་བཞིན་སྤྲོས་བྲལ་ཆེན་པོ་ལ། །ངེས་པར་་
རྫོགས་པ་ཆེ་ལས་རྙེད། །ཀ་དག་སྤྲོས་བྲལ་དོན་གཅིག་བཞེད། །སྤྲོས་མཐའ་ཁེག་མེད་སྤྲོས་བྲལ་དོན། །མ་རྟོགས་ཐ་མལ་་
ལུས་པ་དང་། །རྫོགས་པ་ཆེན་པོ་ཁྱད་པར་ཆེ། །རིག་པ་རྗེན་པ་དེ་སྤྲོས་བྲལ། །ཀ་དག་ཟང་ཐལ་ཆེན་པོའི་དོན། །བློ་དང་
ངག་གི་ལམ་མི་གནས། །ཐ་སྙད་གྲུབ་མཐའི་གཞུང་ལས་བརྒལ། །དད་པའི་སྟོབབ་ཀྱིས་རྟོགས་བྱ་ཡིན། །ཕྱག་ཆེན་གཞུང་
ལས་མི་གསལ་བ། །རྫོགས་པ་ཆེན་པོའི་ལུགས་ཀྱིས་ནི། །རང་བབ་འཇོག་པ་བཞག་ཐབས་ཏེ། །དེ་ལས་ཆོས་སྐུའི་དགོངས་
པ་རྙེད། །འོ་ན་འགྲོ་མགོན་བཀའ་རྒྱུད་པར། །གྲུབ་བརྙེས་བྱེ་བ་ཇི་སྙམ་ན། །གདམ་ངག་ཟབ་ཁྱད་ཡོད་མོད་ཀྱང་། །དད་
པའི་ཤུགས་ཀྱིས་ལམ་མ་གོལ། །འོན་ཀྱང་མན་ངག་གནད་གསང་ནི། །སྔ་འགྱུར་རིང་ལུགས་(མ་ཡིག་ཏུ་མི་གསལ)འདིར། །
མེད་པས་ཚེ་གཅིག་སངས་རྒྱས་པར། །གཤེགས་པ་ཉུང་ཞེས་སྔོན་བྱུང་གཏམ། །ཁྲེགས་ཆོད་ཡེ་བབས་སོར་བཞག་དེ། །
རང་བྱུང་ཡེ་ཤེས་རྗེན་ལ་ཕྱུང་། །དུས་གསུམ་སངས་རྒྱས་གསང་མཛོད་སྟོན། །རྟོག་གེས་མ་རྟོགས་ཨ་ལ་ལ། །རང་སྣང་སྐུ་
དང་ཡེ་ཤེས་ཀྱང་། །ངོ་བོ་སྟོང་པ་ཆེན་པོར་གནས། །གྲངས་ཅན་མགོ་སྐལ་ཁྱེད་ལ་བསྒྱུར། །ཡིད་རེ་ཚིམ་མོ་ཨ་ལ་ལ། །འོད་
གསལ་དག་པའི་འཆར་སྣང་དེ། །དབྱིངས་ལས་བྱུང་ཞིང་དབྱིངས་སུ་ཐིམ། །སྲོག་རྩོལ་མི་དགོས་ཨ་ལ་ལ། །ཉི་མ་བལྟ་་་་
བའི་ལུང་ལས་བརྒལ། །དོན་དམ་ལས་འབྲས་རྣམ་བཞག་མེད། །ཅི་ཡང་མིན་ལས་ཅིར་ཡང་འབྱུང་། །ཐ་སྙད་ལས་འབྲས་
བསླུ་མེད་འཇོག །རྒྱང་འཕེན་ལས་བརྒལ་ཨ་ལ་ལ། །ཅི་ཡང་ཡིད་ལ་མི་བྱེད་པ། །བཞག་ཐབས་ཙམ་ཡིན་སྒོམ་པ་མིན། །
འོད་གསལ་ཉི་མ་ཁོང་ནས་འཆར། །ཧ་ཤང་ལས་བརྒལ་ཨ་ལ་ལ། །བཞག་ཐབས་ཙམ་གྱིས་ཧ་ཤང་ན། །མཉམ་མེད་སྟོན་
དང་རྒྱལ་ཚབ་རྗེ། །སྔ་འགྱུར་བ་དང་ཧ་ཤང་རྣམས། །གདང་གྲལ་གཅིག་ཏུ་ཨ་ལ་ལ། །སློབ་དཔོན་བྷ་བྱེའི་གཞུང་ལུགས་
ནི། །དབུ་མ་རིན་ཆེན་སྒྲོན་མེ་ལས། །ཅི་ཡང་མི་བསམ་འཇོག་པར་གསུང་། །དེ་ཡི་རྗེས་འཇུག་ཨ་ལ་ལ། །ཀུན་མཁྱེན་བླ་
མའི་གཞུང་ལུགས་ནི། །གནས་ལུགས་རིན་ཆེན་མཛོད་ལས་ཀྱང་། །རྫོགས་ཆེན་སྤྱོད་པ་འཆད་པའི་སྐབས། །རྒྱུ་ནག་ཧ་་་
ཤང་ཆེན་པོས་ནི། །འདུས་བྱས་དགེ་བས་སངས་མི་རྒྱུ། །མ་ལུས་དོར་དགོས་གསུངས་པ་ཡང་། །ལྟ་བ་སྤྲོས་བྲལ་མ་རྟོགས་
པར། །སྤྱོད་པ་དེ་ལྟ་བུ་སྤྱད་ན། །ནག་པོ་ཁ་འབྱམས་བདུད་ལས་ཏེ། །ཧ་ཤང་གིས་ཀྱང་འཆད་མ་ཤེས། །དེ་དུས་མི་ལ་མ་
མཚམས་གསུངས། །སྟོང་ཉིད་རྟེན་འབྲེལ་དུ་ཤར་བའི། །གནད་གསང་འདི་ལྟར་མ་རིག་པར། །རི་བོང་ཅལ་འགྲོགས་་་་



ཕལ་ཆེ་བས། །སྔ་འགྱུར་ཧ་ཤང་ཡིན་ནོ་ལོ། །གྲུབ་མཐའི་ཆགས་སྡང་སྙིང་ལ་འཆང་། །ཕྲག་དོག་ཡལ་འདབ་ལྔ་པས་ཀྱང་། །
ལུང་དང་རིགས་པའི་མདའ་མེད་པར། །རྨོངས་པའི་གཞུ་རྒྱུད་བརྡུང་བ་འདི། །ཕག་དང་བཞུགས་བྲང་གཅིག་ཏུ་མཛོད། །
གལ་སྟེ་སྔ་འགྱུར་ཧ་ཤང་ཞེས། །ལུང་དང་རིགས་པའི་ཁུང་ཡོད་ན། །ཁོ་བོ་མ་ན་མ་ཤི་（མ་ཡིག་ཏུ་མི་གསལ)། །རྫོགས་་་་
ལྡན་དང་པོའི་རྒྱལ་རྔ་བརྡུང་། །ཧ་ཤང་ལྟ་ངན་མུན་པ་ནི། །སེལ་བྱེད་བསྟན་པའི་ཉི་མ་ཡང་། །ཀ་མ་ཤི་ལ་སྔ་འགྱུར་སྟེ། །
ལོ་རྒྱུས་ཙམ་ཡང་མཁྱེན་པར་མཛོད། །ཁ་འུར་ཅན་གྱི་གངས་ཁྲོད་པ། །ག་ལེར་མཛོད་དང་བསྒྲེས་པོ་དག །ལུང་དང་་་་
རིགས་པའི་གནས་ལ་བརྟགས། །ད་གདོད་ཆོས་ཀྱི་བསྒོ་བ་མཛོད། །ཚུལ་ཁྲིམས་གཙང་ཞིང་དཔྱད་པ་ཅན། །བྱམས་དང་
སྙིང་རྗེ་ཁོ་ནས་ཀྱང་། །རང་བྱུང་ཡེ་ཤེས་མ་རྟོགས་ན། །སངས་རྒྱས་ཐོབ་ཅེས་གང་ལས་གསུངས། །ཀུན་རྫོབ་གནང་་་་་་
བཀག་ཚུལ་བཞིན་མཛད། །དོན་དམ་ཀ་དག་ཟང་ཐལ་རྟོགས། །དུས་གསུམ་རྒྱལ་བའི་གཤེགས་ཤུལ་ལ། །ཅི་དགར་རོལ་
དོ་སྔ་འགྱུར་བ། །སྤྲོས་མཐའ་ཀུན་བྲལ་ཆོས་ཉིད་རྟོགས། །བདེན་མེད་ཙལ་ལ་བློ་མི་གཏོད། །དགེ་ལྡན་ཕལ་གྱིས་མ་་་་
རྟོགས་པ། །རྫོགས་པ་ཆེ་ཡིན་དགེ་སྦྱོངས་རྣམས། །སྤྲོས་བྲལ་ཚིག་ཏུ་ནོར་བ་དང་། །གོ་ཡུལ་ཙམ་དུ་འབྱམས་པ་ལ། །མདོ་
སྔགས་ལྟ་བའི་གནད་གསང་དུ། །བློ་རྩེ་མི་གཏོད་སྔ་འགྱུར་བ། །བརྩེ་བ་ཆེན་པོའི་རིང་ལུགས་ལས། །བྱུང་བའི་ལམ་་་་་
འབྲས་གསེར་ཆོས་ཀྱི། །དགོངས་པའི་ཞེ་ཕུག་མཐར་ཐུག་དེ། །ཡང་གསང་ཨ་ཏིའི་ཐེག་པ་ལགས། །ངེས་དོན་ཕྱག་རྒྱ་ཆེན་
པོ་ཡི། །མཐར་ཐུག་དགོངས་པའི་གནད་གསང་དེ། །འོད་གསལ་རྫོགས་པ་ཆེ་ལས་རྙེད། །བསྟན་པའི་བདག་པོ་སྔ་འགྱུར་
བ། །ནང་གི་སྙེམ་ཐག་གཅོད་པ་ལ། །ཕྱི་ཡི་ཡུལ་ལ་ལྟོས་དགོས་ཟེར། །གཞན་རྐྱེན་ཅན་གྱི་ཞི་བྱེད་པ། །སྔ་འགྱུར་རིང་་་་་
ལུགས་དེ་ལས་འཕགས། །མཁའ་ཁྱབ་མཁའ་ཡི་རྡོ་རྗེ་དང་། །འོད་གསལ་དག་པའི་སྟེང་གཟུགས་དེ། །སྟེང་དང་རླུང་་་་་
གདང་ཆ་མ་ཡིན། །རང་བྱུང་ཡེ་ཤེས་རང་སྣང་སྐུ། །གངས་རིའི་ཁྲོད་ཀྱི་དུས་འཁོར་བ། །བཅོམ་ལྡན་འདས་དགོངས་་་་་་
མཐར་ཐུག་མིན། །དེ་ལས་གཞན་ཡིན་ཨེ་མ་ཧོ། །བཅོམ་ལྡན་འདས་དགོངས་སྔ་འགྱུར་བ། །ཆོས་ཉིད་རྟོགས་པས་ཆོག་པ་
ལ། །ཐབས་ཀྱི་རྣམ་གྲངས་རྒྱ་མཚོ་བཀལ། །གངས་རིའི་ཁྲོད་ཀྱི་ཤང་པ་བ། །བརྟུལ་ལ་འཚམས་ཀྱི་རྣོ་ལ་མིན། །གདུལ་བྱ་
དབང་རྟུལ་ཐབས་རྣམས་དགོས། །རྣོ་ལ་ཆོས་ཉིད་ཐད་ཀར་སྟོན། །རྣམ་དབྱེ་མ་འདྲེས་ལེགས་པར་བྱེད། །ཕྱེད་མཁས་སྔ་
འགྱུར་རྙིང་མར་གྲགས། །གཉུག་མའི་རྡོ་རྗེ་གསུམ་པོ་ལ། །གནད་བསྣུན་ཆོས་ཉིད་རྟོགས་ཐབས་ཡིན། །ཆོས་ཉིད་ཐད་་་་
ཀར་ཉམས་ལེན་པ། །སྔ་འགྱུར་རིང་ལུགས་བླ་ན་མེད། །གཞན་ཡང་གངས་ཅན་འདིར་བྱུང་བའི། །གདམ་ངག་ཕྲན་་་་
ཚེགས་མང་མོད་ཀྱང་། །ཕྱོགས་རེའི་གཞུང་རྣམས་མ་ནོར་བ། །ཡིན་ཀྱང་བསྟན་པ་མ་ཚང་ལོ། །ཐེག་པ་རིམ་དགུའི་་་་
ཆིངས་ཆེན་པོས། །མདོ་སྔགས་རབ་འབྱམས་གནད་གསང་བཤད། །མཐར་ཐུག་དགོངས་དོན་གཅིག་ཏུ་དྲིལཾ། །སྔ་འགྱུར་
རིང་ལུགས་དྲི་མ་མེད། །ཕྱོགས་བཅུའི་ཞིང་ཁམས་རྒྱ་མཚོ་ན། །བསམ་ཡས་ཐེག་པ་ཐ་དད་ཀུན། །སངས་རྒྱས་སྒྲུབ་ལ་མི་
འགལ་མོད། །མྱུར་དུ་ཐོབ་དཀའ་དཀའ་ཚེགས་བཅས། །རྔོན་པ་ཤན་པ་སྨད་འཚོང་ཡང་། །ཀ་དག་ཟང་ཐལ་ནང་་་་་
དབྱིངས་སུ། །ཚེ་གཅིག་ཟག་མེད་འོད་ཀྱི་སྐུར། །མངོན་པར་བྱང་ཆུབ་སྔ་འགྱུར་བ། །ཐེག་རིམ་བརྒྱད་པོའི་གཞུང་ལུགས་
ལས། །ཆོས་ཉིད་རྗེན་པར་ཉམས་ལེན་པ། །སྦས་པའི་ཚུལ་དུ་སོང་བ་རེད། །མ་རྟོགས་གོལ་ས་འབྱུང་ཡང་སྲིད། །གང་ཟག་



རང་བཞིན་མེད་རྟོགས་ཞེས། །ཆོས་ཅན་བྱེ་བྲག་ཡོད་མཐའ་བཀག །མེད་མཐར་ལྷུང་འདིས་གནས་ལུགས་ལ། །མི་རེག་
དེ་ཕྱིར་འདིར་མི་གོལ། །རྟེན་འབྲེལ་བཅུ་གཉིས་རྟོགས་པ་ཙམ། །འཁོར་བའི་ཆོས་ཀྱི་ཁྱད་པར་ལགས། །འཁོར་བ་མེད་ན་
ཁྱད་ཆོས་མེད། །དེ་ཕྱིར་རང་རྒྱལ་གོལ་ས་སྤངས། །ཆོས་ཀུན་སྒྱུ་མ་ལྟ་བུ་དང་། །སྤྲོས་བྲལ་ཞེས་པའི་འུད་ཆེ་ཡང་། །སྣང་
བའི་འཛིན་པ་མ་ཁེགས་དང་། །དོན་སྤྱི་དོན་དམ་འཁྲུལ་པ་ཡིན། །འོད་གསལ་གཉུག་མའི་ལམ་བཟང་ཆེ། །ཐད་ཀར་་་་་
ཉིད་དུ་གཏན་ལ་དབབ། །སོ་སྐྱེའི་དུས་ནས་ལམ་དུ་བྱེད། །དེ་ཕྱིར་ཚེ་གཅིག་མངོན་སངས་རྒྱས། །ཀུན་རྫོབ་རིགས་གསུམ་
བལྟ་བ་དང་། །དོན་དམ་ཆོས་ཉིད་བསྒོམ་པ་ཡང་། །དོན་ལ་མི་གནས་སྒོམ་པ་དང༌། །དེ་ལ་ལྟོས་པའི་ལྟ་བ་འདི། །བྱ་བའི་
རྒྱུད་ཀྱི་རིང་ལུགས་ཏེ། །རྒྱུད་གསུམ་བླ་མའི་གདམ་ངག་ནི། །སྣང་སྲིད་དག་པ་རབ་འབྱམས་དང་། །འོད་གསལ་སྤྲོས་་་་་
བྲལ་གཉིས་ཀྱིས་འཕགས། །དོན་དམ་བྱང་ཆུབ་སེམས་མཆོག་དང་། །ཀུན་རྫོབ་རིགས་བཞི་སྒོམ་པ་ཡང་། །ངེས་ཤེས་མ་་
སྐྱེས་ལྟ་བ་དང་། །དབྱིངས་ལས་མ་ཤར་དག་སྣང་སྟེ། །སྤྱོད་པའི་རྒྱུད་ལ་རབ་ཏུ་གྲགས། །རང་སྣང་རིས་མེད་དཀྱིལ་་་་
འཁོར་དང་། །མི་རྟོག་འོད་གསལ་སྙིང་པོའི་དོན། །ཡང་གསང་ཨ་ཏིའི་ཐེག་པར་བསྟན། །དོན་དམ་མཚན་མ་མེད་རྟོགས་
དང་། །ཀུན་རྫོབ་རྡོ་རྗེ་དབྱངས་ཀྱི་ལྷ། །སེམས་ཀྱིས་བསླད་པའི་དག་སྣང་དང་། །དེ་ལ་ལྟོས་པའི་དོན་དམ་སྟེ། །རྣལ་་་་་
འབྱོར་རྒྱུད་ལ་རབ་ཏུ་གྲགས། །འཆི་མེད་འོད་གསལ་གཉུག་མའི་དོན། །རང་སྣང་སྐུ་དང་ཡེ་ཤེས་བཅས། །རྡོ་རྗེ་སྙིང་་་་་
པོའི་རིང་ལུགས་སོ། །ཕྱི་ཡི་རྒྱུད་སྡེ་གསུམ་པོ་ལས། །ཆོས་སྐུ་རིག་པ་རྗེན་པ་དེ། །སྦས་དོན་ཚུལ་དུ་སོང་བས་ན། །གེགས་་
དང་གོལ་ས་འབྱུང་སྲིད་ལགས། །བློ་ཆེན་བརྩོན་ལྡན་སྐྱེས་བུ་ཡིས། །ཕྱི་རྒྱུད་སྡེ་གསུམ་ལམ་སྟེགས་ནས། །ཆོས་སྐུ་རང་་་་་
བྱུང་ཡེ་ཤེས་ཆེ། །རྫོགས་པ་ཆེན་པོའི་དགོངས་དོན་རྙེད། །རང་བྱུང་ཡེ་ཤེས་རྟོགས་པའི་ཆེད། །བསྐྱེད་རིམ་རྩལ་དུ་སྟོན་་
པའང་། །དབང་པོ་བརྟུལ་པོའི་དབང་བྱས་ན། །ནམ་ཞིག་ལེགས་ཀྱང་ཡུན་དུ་འགོར། །དབང་པོ་རྣོན་པོའི་དབང་བྱས་ན། །
རྩོལ་བ་ཅན་གྱིས་རྩོལ་མེད་སྒྲིབ། །ཉི་མ་འདོད་ནས་ནམ་མཁའ་ལ། །སྤྲིན་ནི་འཁྲིགས་པར་བྱེད་པ་བཞིན། །དེས་ན་་་་་
རྫོགས་ཆེན་རང་གཞུང་གི །རྩོལ་མེད་རང་བྱུང་ཡེ་ཤེས་སྟོན། །དབང་པོ་ཆེས་རྣོའི་དབང་བྱས་པས། །ཐེག་པ་ཀུན་ལས་
ཁྱད་པར་འཕགས། །དེ་ཡང་མ་ཧཱའི་ཐེག་པས་ཀྱང་། །ཆོས་ཉིད་དོན་ལ་ཅུང་སྒྲིབ་པས། །ཀུན་རྫོབ་སྣང་བ་མ་ལུས་པ། །
ཆོས་ཉིད་དེ་ཡི་ཆོ་འཕྲུལ་འདོད། །ཨ་ནུས་ཆོས་ཉིད་རྟོགས་པའི་ཆེད། །རྫོགས་རིམ་མཚན་བཅས་རྩལ་དུ་སྟོན། །དེ་ལས་་
ཡེ་ཤེས་སྐྱེ་བ་འང་། །བརྟུལ་ལ་མཚམས་ཀྱི་རྣོ་ལ་མིན། །རྩ་རླུང་ཐིག་ལེའི་བྱེད་བཅིང་ནི། །རྩོལ་བ་ཅན་ལ་མོས་པར་སྟེ། །
རང་བྱུང་ཡེ་ཤེས་ཟང་ཐལ་ལ། །རྩ་རླུང་ཐིག་ལེས་ཅི་ཞིག་བྱ། །རྩོལ་མེད་རང་བྱུང་ལམ་ཁོ་ནས། །མ་དག་རགས་པའི་རྩ་་
རླུང་ཀུན། །འོད་གསལ་དག་པའི་དབྱིངས་སུ་དྭངས། །མཚན་བཅས་ལམ་ལ་མི་ལྟོས་སོ། །དེས་ན་ཐེག་པའི་རྒྱལ་པོ་འདི། །
རི་བོ་རྣམ་ལས་རི་དབང་དང་། །འདབ་ཆགས་རྣམ་ལས་མཁའ་ལྡིང་དང་། །རི་དྭགས་རྣམ་ལས་སེངྒེ་སྟེ། །ཀུན་གྱི་ཡོན་་་་
ཏན་རྫོགས་མེད་ཀྱང་། །རྐྱེན་རྣམས་མ་ལུས་མི་གནས་པས། །ཀུན་མཐུན་ཀུན་ལས་འཕགས་པ་ནི། །སྙིང་པོའི་རིང་ལུགས་
བླ་ན་མེད། །རང་བྱུང་ཡེ་ཤེས་ཆེན་པོ་དེ། །ངོ་སྤྲོད་པ་ལ་ཁྱད་མེད་ཀྱང་། །སེམས་སྡེས་གསལ་བ་གཙོར་སྟོན་པས། །གོལ་ས་
ཚེ་མེད་མན་ངག་སྡེ། །ཆོས་ཀུན་རང་རིག་ཟང་ཐལ་བ། །གསལ་སྟེང་ཕྱོགས་སུ་མ་ལྷུང་བར། །ཐད་ཀར་སྟོན་པའི་ངོ་་་་



མཚར་གྱིས། །གེགས་དང་གོལ་ས་ཉུང་བ་ལགས། །ཀློང་སྡེས་སྟོང་ཆ་རྩལ་དུ་སྟོན། །གོལ་ས་འབྱུང་མདོ་མན་ངག་སྡེ། །ཐད་
དྲང་ལམ་གྱི་ཁྱད་པར་གྱིས། །གོལ་ས་ལས་འདས་ཁྱད་པར་ཆེ། །དེས་ན་རྫོགས་ཆེན་མན་ངག་སྡེ། །རི་དབང་ལྷུན་པོའི་རྩེ་
མོ་དང་། །མཁའ་ལྡིང་འདབ་གཤོག་ཡོངས་རྫོགས་དང༌། །གདོང་ལྔའི་རྒྱལ་པོ་ལྟ་བུར་འཕགས། །མན་ངག་སྡེ་ལ་རྣམ་་་་
བཞི་ལས། །ཕྱི་སྐོར་ནང་སྐོར་གསང་སྐོར་གསུམ། །ཁྲེགས་ཆོད་ཡེ་བབས་སོར་བཞག་ལ། །ཁྱད་མེད་འོད་གསལ་ཐོད་རྒལ་
གྱི། །གཞི་ལམ་འབྲས་གསུམ་རྣམ་བཞག་ནི། །ཕྱོགས་རེར་བསྟན་པས་ཅུང་ཟད་དམན། །ཡང་གསང་བླ་ན་མེད་པ་ཡིས། །
ཡོངས་རྫོགས་བསྟན་པས་ཁྱད་པར་འཕགས། །འོད་གསལ་ཐོད་རྒལ་ཉམས་ལེན་ལ། །ཉིན་དང་མུན་དུ་ཉམས་ལེན་་་་་་
གཉིས། །མུན་པར་སྣང་བའི་འཕེལ་ཆ་ཆེ། །ཉམས་ལེན་མཐིལ་དུ་དཔལ་ཡུལ་བས། །མཛད་དེ་གྲུབ་བརྙེས་བྱེ་བ་དང༌། །
བསྟན་འཛིན་གངྒའི་ཀླུང་གི་རྡུལ། །རྫོགས་པའི་སངས་རྒྱས་མི་ཡི་གར། །གྲུབ་དབང་བླ་མའི་བར་དུ་བྱོན། །ཕ་རྒྱུད་གསང་
བ་འདུས་པ་སོགས། །རླུང་གི་རྣལ་བྱོར་རྩལ་དུ་སྟོན། །རླུང་གདང་ལས་གྱུར་གཟུགས་སྣང་དེ། །སྟོང་གཟུགས་ཞེས་སུ་རླུང་
ལྟར་གྲགས། །རང་བྱུང་འོད་གསལ་དཀྱིལ་འཁོར་ལས། །རླུང་ཟད་པ་ཡི་དུས་ན་སྟེ། །ཤར་བ་ཐོད་རྒལ་འཆར་སྣང་གཉིས། །
མི་དང་སྤྲེའུ་ལྟ་བུའི་ཁྱད། །སྤྲེའུ་ལྡན་པ་གསར་མ་སྟེ། །སྤྲེའུའི་ཟློས་གར་སྣ་ཚོགས་བྱེད། །མཐོང་སྒོམ་ཕྱག་ཆེན་དངོས་་་་་
གྲུབ་ཙམ། །སྨྲ་ཤེས་དོན་གོ་སྔ་འགྱུར་བས། །དོན་ཆེན་ཟློས་གར་ལ་བརྟེན་ནས། །ཚེ་གཅིག་མི་སློབ་ལམ་ལ་གཤེགས། །མི་
དང་སྤྲེའུའི་ཁྱད་པར་ནི། །བློ་ལྡན་ཀུན་གྱིས་ལེགས་བཟུང་འཚལ། །ཆ་རྒྱུད་དགྱེས་པ་རྡོ་རྗེ་སོགས། །ཐིག་ལེའི་རྣལ་འབྱོར་
རྩལ་དུ་སྟོན། །དེ་ལས་སྐྱེས་པའི་བདེ་བ་ནི། །བདེ་སྟོང་ཅེས་སུ་རླུང་ལྟར་གྲགས། །གསང་སྔགས་གསར་རྒྱུད་ཚེ་རྣམས་ཀྱིས། །
ངེས་པའི་དོན་ནི་ཅུང་སྦས་པས། །རྒྱུད་ཀྱི་དགོངས་པ་མ་ལོན་ཏེ། །འཕགས་དང་གངས་རིའི་ཁྲོད་འདི་ན། །མུན་སྤྲུལ་་་
ཅན་གྱི་སྐྱེ་བོ་འགས། །དབང་པོ་གཉིས་སྦྱོར་བདེ་བ་དང་། །ཚོར་བདེ་སྟོང་པས་རྒྱས་གདབ་སོགས། །གསུམ་པའི་ཡེ་ཤེས་
ཡིན་ནོ་ལོ། །ཚོར་བདེ་དེ་ཡིས་རྣམ་རྟོགས་ཀུན། །གཏེར་བས་གཟུང་འཛིན་རགས་པ་བཅོམ། །བདེ་བ་དེ་ལ་ཆེར་འབད་
པས། །གཟུང་འཛིན་ཕྲ་བ་འཇོམས་པའི་ཚེ། །འོད་གསལ་ཡེ་ཤེས་ཉི་མ་འཆར། །ཚོར་བདེ་གསུམ་པའི་ཡེ་ཤེས་མིན། །དེ་ནི་
སྐྱེ་བའི་ཐབས་ཙམ་སྟེ། །ཡེ་ཤེས་ཐབས་ལས་བྱུང་བ་ཡིན། །ཆང་དང་བུད་མེད་བརྟེན་བྱས་ཀྱང་། །ཚེ་གཅིག་སངས་རྒྱུས་
སར་གཤེགས་པ། །མན་ངག་གནད་གསང་འདི་ཉིད་དེ། །རྒྱུད་གསུམ་གདམས་པའི་གཞུང་ལས་གསལ། །གཉིས་མེད་དུས་
ཀྱི་འཁོར་ལོ་སོགས། །འོད་གསལ་ཡེ་ཤེས་རྩལ་དུ་སྟོན། །ཐབས་ལས་སྐྱེས་པའི་ཡེ་ཤེས་ལ། །འོད་གསལ་ཅེས་སུ་རླུང་ལྟར་
གྲགས། །ཕ་རྒྱུད་གསང་བ་འདུས་པ་ལས། །བཞི་པ་དེ་ཡང་དེ་བཞིན་ནོ། །ཞེས་གསུང་གསལ་བར་མ་བསྟན་པ། །གཉིས་་
མེད་དུས་ཀྱི་འཁོར་ལོ་ལས། །མཁའ་ཁྱབ་མཁའ་ཡི་རྡོ་རྗེ་ཞེས། །བཞི་པའི་ཡེ་ཤེས་གསལ་བར་བསྟན། །སངས་རྒྱས་རིན་་
ཆེན་ཟ་མ་ཏོག །ཁ་འབྱེད་ཡིན་ཅེས་བསྔགས་པར་འོས། །དེས་ན་དུས་འཁོར་དགོངས་གནད་ཀྱང་། །རང་བྱུང་ཡེ་ཤེས་་་
གཉུག་མའི་དོན། །ཐད་དུང་སྟོན་པའི་ལམ་མཆོག་ནི། །རྫོགས་པ་ཆེ་ལས་ལེགས་པར་གོ །གསང་འདུས་དུས་འཁོར་བདེ་
དགྱེས་སོགས། །དགོངས་དོན་མཐར་ཐུག་འདི་ལས་རྙེད། །སྔ་འགྱུར་རྒྱུད་གཞུང་གཅིག་རྟོགས་པས། །འབུམ་ཕྲག་རྒྱུད་་་་
སྡེའི་རྒྱང་གླུ་ལེན། །སྐལ་མེད་བདག་ཀྱང་སྐལ་ཅན་ཏེ། །དགའ་བས་རྐང་བྲོ་མི་འཁྲབས་སུ། །སྐྱིད་པས་གླུ་དབྱངས་མི་་་་



ལེན་སུ། །དགའ་བདེའི་ཉི་མ་ཁོང་ནས་འཆར། །རྒྱུད་གསུམ་རིག་འཛིན་བླ་མ་དང་། །ཕ་གཅིག་གྲུབ་དབང་ཆོས་ཀྱི་རྗེའི། །
བཀའ་དྲིན་བྱང་ཆུབ་སྙིང་པོའི་བར། །གཞལ་བར་མི་ཕོད་ལྷང་ངེའོ། །རིག་པ་ཟང་ཐལ་འདུས་མ་བྱས། །ཀ་དག་སྤྲོས་་་་་
བྲལ་ཆེན་པོའི་དོན། །ཆོས་ཀྱི་གནས་ལུགས་མཐར་ཐུག་ཡིན། །དུས་གསུམ་རྒྱལ་བའི་གསང་མཛོད་ཡིན། །མདོ་རྒྱུད་ཀུན་
གྱི་གནད་གསང་ཡིན། །ཆོས་ཕུང་ཀུན་གྱི་གཞོལ་པ་ཡིན། །འདི་དོན་རྟོགས་ན་སངས་རྒྱས་ཐོབ། །འདི་དོན་མ་རྟོགས་་་་་
འཁོར་བར་འཁྱམས། །དུས་གསུམ་སངས་རྒྱས་དགོངས་པ་ནི། །རང་བྱུང་ཡེ་ཤེས་གཉུག་མའི་གཤིས། །ས་བཅུའི་སེམས་
དཔའ་རྣམས་ཀྱིས་ཀྱང་། །མཚན་མོའི་གཟུགས་བཞིན་གྱུར་པ་དེ། །སོ་སྐྱེ་འཆིངས་བ་ཀུན་ལྡན་པས། །མན་ངག་གནད་་་་
བརྟེན་བྱེ་ཕྲག་ཕྱེད། །སྔ་འགྱུར་ཐེག་པའི་ཁྱད་ཆོས་ཏེ། །རྒྱུད་གསུམ་བླ་མའི་ཕ་ཕོག་ལགས། །རབ་འབྱམས་ཆོས་ཀྱི་ཕུང་་
པོ་ཀུན། །གནས་སྐབས་གཞུང་ལམ་གཅིག་ཏུ་འཆར། །མཐར་ཐུག་གནད་གསང་གཅིག་ཏུ་དྲིལ། །ཨ་ལ་ལ་ཧོ་ངོ་མཚར་ཆེ། །
བསམ་ཡས་ཞིང་ཁམས་རྒྱ་མཚོ་ན། །ཇི་སྙེད་སྒྲོན་མེའི་སྣང་བ་ཀུན། །གཅིག་ཏུ་སྲུང་མཁས་སྔ་འགྱུར་གཞུང་། །ཕྱོགས་རེ་
ཙམ་མིན་ཁྱད་པར་འཕགས། །བསྟན་པ་འདི་ཡི་བསྟན་འཛིན་ནི། །མཁའ་དང་མཉམ་པའི་ཆོས་ཕུང་ཀུན། །ལེགས་་་་་
རྟོགས་མི་སློབ་ལམ་ལ་གཤེགས། །མཁས་གྲུབ་གཉིས་ལྡན་ཞེས་སུ་གླེང་། །དམན་པ་བདག་ཀྱང་བསྟན་ཞབས་འདིར། །
སྐྱེས་ཞིང་ལེགས་པར་བྱས་པའི་འབྲས། །མཐའ་ཡས་ཆོས་ཚུལ་རྒྱ་མཚོ་ལ། །རང་མལ་རང་བློ་བདེ་འདི་རྨད། །སྟོན་པ་་་་
ཀུན་ཏུ་བཟང་པོས་བཤད། །ཀུན་མཁྱེན་བླ་མས་ལེགས་པར་བཀྲལ། །རིང་ལུགས་ཆེན་པོས་རྣམ་གསལ་མཛད། །རྒྱལ་་་
སྲས་བདག་གིས་ལེགས་པར་རྙེད། །རབ་འབྱམས་ཞིང་ན་བཞུགས་པ་ཡི། །སྐུ་གསུམ་སྟོན་པ་རྒྱ་མཚོ་ནི། །རྣམ་འདྲེན་སྲས་
དང་སློབ་མར་བཅས། །བདག་གི་འཕྲིན་འདི་གསན་པར་ཞུ། །དགེ་བ་གང་དེས་འགྲོ་བ་ཀུན། །རིག་སྟོང་ཆོས་སྐུའི་ཐིག་
ལེ་ཆེར། །སྐུ་དང་ཡེ་ཤེས་རྒྱ་མཚོའི་སྤྲིན། །རྟག་ཁྱབ་ལྷུན་གྱིས་གྲུབ་པར་ཤོག །རྫོགས་ལྡན་དང་པོའི་འཕྲིན་སྙན་གྱི། །ཟབ་
རྒྱུས་གནད་རྣམས་མ་ལུས་པ། །འཁྲུལ་པ་མེད་པར་རྟོགས་འདོད་པས། །ལྡེ་མིག་ཡིད་ཀྱི་དགའ་སྟོན་གཟིགས། །གང་གི་་་
ཐུགས་བརྩེས་ཉེར་བཟུང་ནས། །རྟོན་པ་བཞི་དང་ལྡན་པ་ཡི། །བསྟན་པ་འདི་ལ་སྦྱོར་བྱེད་པའི། །གྲུབ་དབང་བླ་མ་དེ་ལ་
འདུད། ། ཆོས་ཀྱི་ཕུང་པོ་མཐའ་ཡས་པའི་གནད་གསང་གཅིག་ཏུ་སྟོན་པའི་བསྟན་བཅོས་སྐུ་གསུམ་སྟོན་པ་རྒྱ་མཚོ་ལ་ས་
ཕུལ་བའི་ཞུ་ཡིག་རྫོགས་ལྡན་དང་པོའི་འཕྲིན་སྙན་ཞེས་བྱ་བ་དཀར་ཟླུམ་གངས་ཀྱི་རི་བོས་ཡོངས་སུ་བསྐོར་བ་བྱང་་་་༌་
ཕྱོགས་ཁ་བ་ཅན་གྱི་ལྗོངས་སུ་བྱུང་ཞིང་དཔལ་ལྡན་བླ་མ་རྫོགས་པའི་སངས་རྒྱས་ངེས་པ་དོན་གྱི་ཐམས་ཅད་མཁྱེན་པ་
གྲུབ་དབང་པདྨ་ནོར་བུ་དང་འཇམ་དབྱངས་མཁྱེན་བརྩེའི་དབང་པོ་སོགས་དམ་པ་དུ་མས་རྗེས་སུ་བཟུང་ཞིང་བྱིན་་་་
གྱིས་བརླབས་པ་ལས་རྟོན་པ་བཞི་ཕྱིན་ཅི་མ་ལོག་པར་གྱུར་པའི་ཤཱཀྱའི་དགེ་ཚུལ་ཐུབ་བསྟན་བཤད་སྒྲུབ་གཞན་ཕན་་་་
ཕྲིན་ལས་ཀུན་ཁྱབ་ཅེས་འབོད་པས་འཕགས་ཡུལ་ལྷོ་ཕྱོགས་ཀྱི་ཞིང་ཁམས་ཡོན་ཏན་གྱི་སྣང་བ་བསམ་གྱིས་མི་ཁྱབ་པ་་་
རྩེགས་པའི་གནས་མཆོག་ག་ལ་བར་དཔལ་གྱི་ཆོས་འཁོར་ཆེན་པོ་ཐེག་མཆོག་རྣམ་གྲོལ་བཤད་སྒྲུབ་དར་རྒྱས་གླིང་གི་་་
གཙུག་ལག་ཁང་ཆེན་མོའི་དབུ་རྩེ་རྒྱལ་སྲས་ཀུན་ཏུ་བཟང་པོའི་ཆུ་ཤེལ་གྱི་ཁང་བཟང་ལྟ་བུར་རང་ལོ་བཅོ་བརྒྱད་པའི་
དུས་སུ་སྔ་དྲོའི་ཐུན་གཅིག་གི་རིང་ལ་རྫོགས་པར་བཀོད་པ་འདིས་ཀྱང་རང་བཞིན་རྫོགས་པ་ཆེན་པོའི་བསྟན་པ་ལ་བྱ་



བ་བྱེད་ནུས་པའི་རྒྱུར་གྱུར་ཅིག
༈ ཕུལ་བྱུང་བློ་གྲོས་ཉིན་བྱེད་འཛུམ་ཟེར་གྱིས། །ཐེག་མཆོག་པདྨའི་དགའ་ཚལ་འབྱེད་པའི་གསུངས། །ངོ་མཚར་
འཕྲུལ་སྤར་སྦྲང་རྩིའི་དགའ་སྟོན་གྱིས། །དཔྱོད་ལྡན་རྐང་དྲུག་ཀུན་དགའི་དཔྱིད་གྱུར་ཅིག །ཅེས་པའང་བློ་གསལ་་་་་
དཀོན་མཆོག་བསྟན་འཛིན་ནས་བསྐུལ་ངོར་དུལ་མཁྱེན་མངྒ་ལས་བྲིས་པ་དགེ། །།



༄༅། །ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་
བསྟན་བཅོས་མངོན་པར་རྟོགས་པའི་རྒྱན་
གྱི་དཀའ་འགྲེལ་ལེགས་བཤད་
ལུང་གི་རྒྱ་མཚོའི་ལོ་རྒྱུས་
ནོར་བུའི་མེ་ལོང་
བཞུགས། །
༄༅། ། རྒྱལ་བ་སྲས་དང་བཅས་པའི་ཞལ་སྐྱིན་དཔལ་ལྡན་བླ་མ་དམ་པའི་ཞབས་ཀྱི་རྡུལ་དྲི་མ་མེད་པ་ལ་སྒོ་་་་
གསུམ་གུས་པ་ཆེན་པོས་ཕྱག་འཚལ་ཞིང་སྐྱབས་སུ་མཆིའོ། །བྱིན་གྱིས་རློབ་པ་མཛད་དུ་གསོལ། འདིར་ཕར་ཕྱིན་དཀའ་
འགྲེལ་ཆེན་མོའི་ལོ་རྒྱུས་ངོ་སྤྲོད་ལ་དོན་བཅུ་སྟེ། བརྩམས་པའི་ཁུངས། བརྩམས་པའི་རྒྱུ་མཚན། རང་ལུགས་ངོས་བཟུང་།
མཚན་འདོགས་ཚུལ། ཇི་ལྟར་བརྩམ་ཚུལ། བརྩམ་པའི་དགོས་པ། ཐོས་བསམ་བྱེད་ཚུལ། གཅེས་པར་འཛིན་ཚུལ། གནས་
སྐབས་དང་། མཐར་ཐུག་གི་དགོས་པའོ། །
དང་པོ་ནི། ཤེར་ཕྱིན་དཀའ་འགྲེལ་ཆེན་མོ་འཐོར་བ་བསྡུས་པའི་བསྟན་བཅོས་འདི་ཉིད་ཀྱི་ལུང་ཁུངས་ནི། ངེས་
དོན་ཤིང་རྟ་ཆེན་མོ། གྲུབ་མཐའ་མཛོད། ཡིད་བཞིན་མཛོད་ཀྱི་འགྲེལ་ཆེན་པདྨ་དཀར་པོ་གསུམ་གཙོ་བོ་དང་། གཞན་་
ཡང་། ཤིང་རྟ་བཟང་པོ། བདེན་གཉིས་ཤིང་རྟ། ལྟ་འཕྲེང་འགྲེལ་པ། གྲུབ་མཐའི་བརྗེད་བྱང་ཆེན་མོ། བདེན་གཉིས་ཀྱི་
རྣམ་བཞག སངས་རྒྱས་ཀྱི་ས་ཆེན་མོ། དབུ་མ་རྒྱན་གྱི་རྣམ་བཤད་འཇམ་དབྱངས་བླ་མ་དགྱེས་པའི་ཞལ་ལུང་། ཤེར་་་
འགྲེལ་ཀེ་ཏ་ཀ བརྒལ་ལན་རྣམ་གསུམ། མཁས་འཇུག ཤེས་བྱ་ཀུན་ཁྱབ། ཕར་ཕྱིན་ཊིཀྐ་པུཎྜ་རི་ཀའི་དོ་ཤལ། ཕར་ཕྱིན་
ཊིཀྐ་མ་ཕམ་ཞལ་ལུང་སོགས་སོ། ། །
གཉིས་པ་དཀའ་འགྲེལ་འདི་ཕྱོགས་བསྒྲིགས་བྱེད་དགོས་པའི་རྒྱུ་མཚན་ནི། ཕར་ཕྱིན་གྱི་ཆོས་ཚུལ་ལ་བཀའ་དང་་
བསྟན་བཅོས་གཉིས་ལས། བཀའ་ཡུམ་སྲས་མཐའ་དག་དང་བསྟན་བཅོས་མངོན་རྟོགས་རྒྱན་རྣམས་ལོ་ཆེན་བཻ་རོ་་་་
སོགས་སྤྲུལ་པའི་ལོ་ཆེན་རྣམས་ཀྱིས་བོད་ཡུལ་འདིར་བསྒྱུར་བཤད་འཆད་ཉན་གྱིས་གཏན་ལ་དབབ། ལྷ་རྩད་པོ་ཁྲི་སྲོང་
གིས་འབུམ་ཊིཀ་མཛད་དེ་བསྟན་པའི་བདག་པོ་སྔ་འགྱུར་རྙིང་མ་པས་སྤྱིར་བཀའ་དང་བསྟན་བཅོས་ཐམས་ཅད་དང༌
ཁྱད་པར་ཤེར་ཕྱིན་གྱི་ཆོས་སྐོར་རྣམས་བོད་ཁ་བ་ཅན་པའི་བསོད་ནམས་ཀྱི་བགོ་སྐལ་དུ་སྣང་བར་མཛད། དེ་ལྟ་བུའི་་་
ཤེར་ཕྱིན་གྱི་དགོངས་པ་གནད་ཟབ་མོ་བོད་སྟོན་ཕལ་གྱིས་ཇི་བཞིན་མ་རྟོགས་པའི་ངེས་དོན་གྱི་གནས་རྣམས། ཀུན་་་་་



E-
མཁྱེན་ཆོས་ཀྱི་རྒྱལ་པོ་ཀློང་ཆེན་རབ་འབྱམས་བཟང་པོ་ཞེས་གདོད་མའི་མགོན་པོ་སྤྲུལ་པའི་དགེ་སློང་གི་གཟུགས་སུ་་
སྣང་བ་དེས་སྤྱིར་སངས་རྒྱས་ཀྱི་བསྟན་པ་ལུས་ཡོངས་སུ་རྫོགས་པ་མ་ཀི་ཉན་ཐོས་ཀྱི་ཐེག་པ་ནས་ཡ་ཀི་འོད་གསལ་རྡོ་་
རྗེ་སྙིང་པོའི་བར་ལ་དེ་བཞིན་གཤེགས་པ་ཉིད་ཀྱི་དགོངས་པ་ཉིད་ཀྱིས་བཀྲལ་བ་ལྟ་བུའི་སྒོ་ནས་འཛམ་བུ་གླིང་འདིར་
ཤིང་རྟའི་ལམ་སྲོལ་གསུམ་པར་བསྙོན་དུ་མ་མཆིས་པ་མཛོད་ཆེན་པོ་བདུན། ཤིང་རྟའི་ཆོས་ཀྱི་རྣམ་གྲངས་བཅོ་ལྔ་་་་
སོགས་གསར་དུ་སྣང་བར་མཛད། ཁྱད་པར་དུ་མངོན་རྟོགས་རྒྱན་འདི་ཉིད་ཀྱིས་གཙོས་བྱམས་པའི་ཆོས་སྡེ་ལྔ་སྤྱི་ཡི་་་་
དོན་རྣམ་པར་བཤད་པ་རིན་པོ་ཆེ་ཡི་ཐེམ་སྐས་རྩ་བ་འགྲེལ་པ་དང་བཅས་པ་མཛད་མོད་གདུལ་བྱའི་བསོད་ནམས་ཀྱི་
སྐལ་བར་མ་ཆུན་པས་ད་ལྟ་མི་བཞུགས། འོན་ཀྱང་འགྲེལ་ཆེན་པདྨ་དཀར་པོ་དང་། ངེས་དོན་ཤིང་རྟ་ཆེན་མོ། ཤིང་རྟ་་
བཟང་པོ། གྲུབ་པའི་མཐའ་རིན་པོ་ཆེ་རྣམས་ལས་ཤེར་ཕྱིན་གྱི་དཀའ་བའི་གནད་རྣམས་མཁས་པ་ཕལ་གྱི་ཊིཀྐ་ཅི་ལས་
ཀྱང་རྒྱས་ཙམ་གསུངས་མོད། དེང་སང་སྔ་འགྱུར་བའི་ཐོས་བསམ་པ་རློམ་པ་ཀུན་གྱིས་ཀུན་མཁྱེན་བླ་མའི་བཞེད་གཞུང་
རྣམས་རས་སུ་བོར་ནས། ཕར་ཕྱིན་ལ་རང་ལུགས་གང་ཡང་འཇོག་རྒྱུ་མི་འདུག་ཅེས་མུ་ཅོར་སྨྲ་བའི་གང་ཟག་མང་པོ་ས་
མཐོང་ནས་ཀུན་མཁྱེན་ཆེན་པོའི་གསུང་རབ་རྣམས་ཀྱིས་གཞི་བཟུང་། དཔལ་རོང་ཟོམ་པ་ཆེན་པོ་དང་། མི་ཕམ་འཇམ་
པའི་དབྱངས། ཀུན་ཆེན་འཇིགས་མེད་གླིང་པ། འཇམ་མགོན་བློ་གྲོས་མཐའ་ཡས་བཅས་ཀྱི་གསུང་རབ་ཀྱིས་ཟུར་བརྒྱན་ ་
ཏེ་དཀའ་འགྲེལ་འདི་ཕྱོགས་གཅིག་ཏུ་བསྒྲིགས་པ་ལགས་སོ། ། ་་
གསུམ་པ་ནི། བློ་དང་ལྡན་པའི་སྔ་འགྱུར་བའི་ཐོས་བསམ་པ་རྣམས་སྙན་གསོན་དང་། སྔ་འགྱུར་རང་ལུགས་ཞེས་
པ་ཅི་ལ་ཟེར། དེ་བཞིན་གཤེགས་པའི་དགོངས་གནད་འཁྲུལ་པ་མེད་པ་དེ་སྔ་འགྱུར་རང་ལུགས་ཡིན་མོད། ཐུབ་པ་ཆེན་
པོའི་དགོངས་གནད་འཁྲུལ་པ་མེད་པ་དེ་འཕགས་ཡུལ་ན་ཤིང་རྟ་གཉིས་དང་། བོད་ཡུལ་ན་ཀུན་མཁྱེན་ཆོས་ཀྱི་རྒྱལ་་་་་
པོས་བཀྲལ་བ་ཡིན་མོད། དེ་གསུམ་གྱི་དགོངས་གནད་དེ་མི་ཕམ་འཇམ་པའི་དབྱངས་ཀྱིས་བཀྲལ་བ་ཡིན་མོད། གཞན་
དུ་ན་སྔ་འགྱུར་རང་ལུགས་ཞེས་པ་ཅི་ལ་ཟེར། དེས་ན་ཕར་ཕྱིན་གྱི་སྐབས་འདིར་ཡང་སྔ་འགྱུར་རང་ལུགས་དེ་གང་ལ་་
ངོས་བཟུང་ན། ཀུན་མཁྱེན་ཆོས་ཀྱི་རྒྱལ་པོའི་གསུང་རབ་ལས་ཤེར་ཕྱིན་གྱི་དཀའ་བའི་གནད་མང་དུ་གསུངས་པ་རྣམས་
ལ་ངོས་འཛིན་དགོས། སྔོན་དུས་སུ་འཇམ་པའི་དབྱངས་མི་ཡི་གཟུགས་སྣང་བ་ཀུན་མཁྱེན་མི་ཕམ་རྒྱ་མཚོ་ལྟ་བུ་ཡིན་ན་
ཀུན་མཁྱེན་བླ་མས་འགྲེལ་ཆེན་པདྨ་དཀར་པོ་ལས་ཉན་རང་གིས་ཆོས་ཀྱི་བདག་མེད་རྟོགས་མ་རྟོགས་ཀྱི་ཚུལ་གསུངས་
པ་ལྟ་བུ་གཅིག་ཀྱང་ལུང་དང་རིགས་པ་བརྒྱ་ཕྲག་གི་ལམ་ནས་གསལ་བར་མཛད་པའི་ཚེ་ན་དཀའ་བའི་གནད་དེ་་་་་་
གཅིག་པུ་ལ་ཡང་བསྟན་པ་འདིར་བྱམས་ཀླུ་གཉིས་དང་ཀུན་མཁྱེན་བླ་མ་གསུམ་གྱིས་བཀྲལ་བ་ལྟ་བུ་འཕགས་བོད་་་་་
གཉིས་འདིར་མ་བྱུང་བ་ཚད་མའི་ལམ་ནས་བློ་ལྡན་གྱི་སྐྱེ་བོ་ཕལ་གྱིས་རྟོགས་པར་འགྱུར་བ་སྔ་འགྱུར་རང་ལུགས་ལ་དེ་
ལྟ་བུ་རྩིགས་སུ་མཛད་མེད། དེང་དུས་ནི་ཐོས་བསམ་པ་ཁ་ཅིག་མགྲིན་པ་མཐུན་པར་འདི་སྐད་དུ། དབུ་མའི་སྐོར་་་
རང་ལུགས་འཇོག་རྒྱུ་ཡོད་མོད་ཀྱི་ཕར་ཕྱིན་གྱི་སྐོར་ལ་རང་ལུགས་ཅི་ཡང་མི་སྣང་ཞེས་པ་ནི་སྤྱིར་ཐོས་བསམ་པ་བཟང་
པོ་ཡིན་མོད་ཕར་ཕྱིན་ལ་རང་ལུགས་མེད་ཅེས་པ་ནི་བསྟན་པའི་ཆོམ་རྐུན་ཆེན་པོ་སྟེ། སྦས་དོན་མངོན་རྟོགས་ཀྱི་རྣམ་



གཞག་དེ་སུས་གསུངས་ན། མཉམ་མེད་ཐུབ་པ་ཆེན་པོས་གསུངས། སུས་བཀྲལ་ན། རྒྱལ་ཚབ་བྱམས་པ་མགོན་པོས་་་་་
བཀྲལ། དེ་ཉིད་རྣམ་ཤེས་ལ་མི་རྟོན་ཡེ་ཤེས་ལ་རྟོན་པའི་ཚུལ་དུ་སུས་འཆད་ན།. འཕགས་སེང་གཉིས་དང་ཀུན་མཁྱེན་་
བླ་མས་འཆད། གཞན་ལྟ་ཞོག ཆོས་འཁོར་དང་། སེམས་བསྐྱེད་ཀྱི་མཐའ་དཔྱད་གྲུབ་མཐའ་རིན་པོ་ཆེ་ལས་གསུངས་པ་
ཙམ་བོད་འདིར་ཕར་ཕྱིན་ཊིཀྐ་གང་ལ་གསལ་རྟོགས་ལྡན་གྱི་སྐྱེ་བོ་ཀུན་གྱིས་ཤེས་པར་འགྱུར་རོ། །དེས་ན་སྤྱིར་ཐེག་ཆེན་
པ་ཀུན་གྱིས་འཕགས་ཡུལ་ཤིང་རྟ་གཉིས་དང་ཀུན་མཁྱེན་བླ་མའི་གསུང་རབ་ལ་མ་བརྟེན་པར་ཐེག་པ་ཆེན་པོའི་ལམ་་
གྱི་གནད་ཟབ་མོ་རྣམས་རྟོགས་པར་དཀའ་མོད། ཞེན་ལྟ་ཅན་གྱི་རྣ་བར་འགྲོ་དཀའ་ཞིང་འོན་ཀྱང་སྔ་འགྱུར་བ་ཁས་་་་
འཆེ་བ་རྣམས་ནི་དེ་བཞིན་གཤེགས་པས་གསུངས། ཤིང་རྟ་ཆེན་པོ་གཉིས་དང་ཀུན་མཁྱེན་བླ་མ་རྣམས་ཀྱིས་ལེགས་པར་
བཀྲལ་བའི་རང་ལུགས་དྲི་མ་མེད་པའི་ཚུལ་འདི་ལ་མོས་པ་མི་འཕྲོག་པས་འཇུག་པར་བྱའོ། ། །
བཞི་བ་ནི། བསྟན་བཅོས་འདི་ལ་མཚན་གྱི་རྣམ་གྲངས་ལྔ་སྟེ། བདེ་བར་གཤེགས་པ་ཐམས་ཅད་ཀྱི་ཐུགས་ཀྱི་་་་
དགོངས་པ། ངོ་བོ་སྤྲོས་བྲལ་ཆེན་པོ། རང་བཞིན་འོད་གསལ་ཆེན་པོ། དབྱེར་མེད་ཟུང་འཇུག་ཆེན་པོ་རྒྱལ་ཡུམ་ཤེར་་་་
ཕྱིན་གྱི་དགོངས་པ་གཏན་ལ་འབེབས་པས་ན་དུས་གསུམ་སངས་རྒྱས་ཀུན་གྱི་གསང་མཛོད། རྒྱལ་ཚབ་ཆེན་པོའི་གསུང་
གི་གནད་ཕྱིན་ཅི་མ་ལོག་པར་སྟོན་པས་ན་འཕགས་པ་མི་ཕམ་མགོན་པོའི་དགོངས་རྒྱན། ཀུན་མཁྱེན་ཆོས་ཀྱི་རྒྱལ་པོའི་ ་
གསུང་རབ་ལས་བཏུས་པ་ཡིན་པས་ཀུན་མཁྱེན་བླ་མ་ཉིད་ཀྱིས་ཤེར་ཕྱིན་སྤྱི་དོན་ཆེན་མོའི་ཞལ་ཚབ་ལྟ་བུ་འོང་བས་ན་
ས་ལམ་རིན་ཆེན་བསྒྲོད་པའི་ཐེམ་སྐས། ཀུན་མཁྱེན་ཡབ་སྲས་ཀྱི་གསུང་རབ་ཕྱོགས་གཅིག་ཏུ་བསྒྲིགས་པ་ལས་རང་བཟོ་
སོགས་མེད་པས་ན་ཀུན་མཁྱེན་ཡབ་སྲས་དགྱེས་པའི་ཞལ་ལུང་། ཀུན་མཁྱེན་རོང་ཀློང་གཉིས་དང་མི་ཕམ་འཇམ་པའི་
དབྱངས་སོགས་ཀྱི་ལུང་གི་གནས་ངེས་པ་ཁོ་ནས་དཀའ་འགྲེམ་ཆེན་མོ་འདི་གྲུབ་པའི་རྒྱུ་མཚན་གྱིས་ན་ལེགས་བཤད་་་་
ལུང་གི་རྒྱ་མཚོ་ཞེས་བྱའོ། །
ལྔ་པ་ནི། བསྟན་བཅོས་ཆེན་མོ་འདི་ནི་ཀུན་མཁྱེན་ཡབ་སྲས་ཀྱི་གསུང་རབ་ཁོ་ན་ལས་མཁས་པ་ཕལ་པའི་ཚིག་་་
རིས་མ་འདྲེས་ཤིང་། ཕྱོགས་བསྒྲིགས་བྱེད་པ་པོ་གུས་པ་ཅག་གིས་གོང་འོག་གི་ཚིགས་བཅད་དང་མཚམས་སྦྱོར་ཙམ་་་་
ལས་གཞན་སོ་སྐྱེ་ཕལ་པའི་ཚིག་འཕྲེང་བ་ཚ་ལྟ་བུས་སོ་སོ་རང་རིག་པའི་ཡེ་ཤེས་ཀྱི་རྩལ་ལས་ཤར་བའི་ལེགས་བཤད་་་
བདུད་རྩི་རྒྱ་མཚོ་རྟོགས་མར་མ་བྱས་སོ། །
དྲུག་པ་ནི། དཀའ་གྲེལ་ཆེན་མོ་འདི་ཕྱོགས་གཅིག་ཏུ་བསྒྲིགས་པའི་མཐུས་སྔ་འགྱུར་རང་ལུགས་དྲི་མ་མེད་པའི་ས་
ཚུལ་བསོད་ནམས་སོག་པའི་གང་ཟག་རྣམས་ཀྱིས་འཛིན་ཤེས་པའི་དགོས་པ་ཡོད་དོ། །
བདུན་པ་ནི། བདེ་བར་གཤེགས་པའི་གསུང་གི་གནད་མ་ལུས་པ་འགལ་མེད་གནད་གཅིག་ཏུ་རྟོགས་པར་འདོད་་་
པས། རང་བཟོ་དང་མུན་སྤྲུལ། ཀྱོག་བཤད་སོགས་སྤང་ཏེ་ཤེས་རབ་གསུམ་གྱི་མིག་དང་ལྡན་ཞིང་རྟོན་པ་བཞི་ཕྱིན་ཅི་་
མ་ལོག་པའི་སྒོ་ནས་གུས་རྟག་འགྲུས་པའི་སྦྱོར་བས་གནས་འདི་ལ་འཇུག་པར་བྱའོ། །
བརྒྱད་པ་ནི། ཀུན་མཁྱེན་ཆོས་རྗེ་ཡབ་སྲས་ཀྱི་གསུང་རབ་ལས་དཀའ་གནད་ཕྱོགས་གཅིག་ཏུ་བསྡུས་པའི་ནོར་་་
10



བུའི་མཛོད་ཁང་ཆེན་པོ་འདི་ནི་སྔ་འགྱུར་བའི་བསྟན་ལ་མོས་པ་མི་འཕྲོག་པའི་སྐལ་བཟང་གི་སྐྱེ་བོ་དག་གིས། འཆད་པ་
དང་རྩོད་པ་དང་། རྩོམ་པ་དང་། ཕར་ཕྱིན་དེ་ཡི་དོན་བསམ་པ་དང་། བསྒོམ་པ་དང་། གླེགས་བམ་འབྲི་བ་དང་། འཆང་
བ་དང་། ཀློག་པ་སོགས་ཀྱི་སྒོ་ནས་ཚངས་གནས་ཀྱི་རྒྱན་དུ་འཛིན་པར་བྱའོ། །
དགུ་བ་ནི། ལེགས་བཤད་འདི་ལ་བརྟེན་ནས་རྒྱལ་ཡུམ་ཤེས་རབ་ཀྱི་ཕ་རོལ་ཏུ་ཕྱིན་པའི་དགོངས་གནད་འཁྲུལ་པ་ ་་
མེད་པ་ཁོང་དུ་ཆུད་པར་འགྱུར་བ་ནི་མི་བསླུ་བའོ། །
བཅུ་བ་ནི། ཟབ་རྒྱས་ཀྱི་ལམ་འདི་ལྟ་བུ་ལ་བརྟེན་ནས་རྣམ་པ་ཐམས་ཅད་མཁྱེན་པའི་ཡེ་ཤེས་ལ་མྱུར་དུ་རེག་པའི་
དགོས་པ་ཡོད་དོ། །
དེ་བས་ན་བློ་དང་སྐལ་བར་ལྡན་པའི་གང་ཟག་རྣམས་ཐེག་པ་མཆོག་གི་གནད་འདི་ལྟ་བུ་ལ་ཅི་ནས་ཀྱང་བརྩོན་་་་
པར་བྱའོ། ། །
ལོ་རྒྱུས་མེ་ལོང་ནོར་བུ་ཞེས་བྱ་བ་འདི་ནི་རྒྱལ་བསྟན་ཡོངས་ཀྱི་བདག་པོ་སྔ་འགྱུར་རྙིང་མ་པའི་གྲལ་མཐར་སྐྱེས་་
པའི་བཙུན་ཆུང་ཀུན་མཁྱེན་གྲུབ་དབང་བླ་མའི་ཞབས་རྡུལ་སྤྱི་བོར་ལེན་པའི་སྐལ་བཟང་ཐོབ་པ་ཐུབ་བསྟན་བཤད་་་་
སྒྲུབ་གཞན་ཕན་འཕྲིན་ལས་ཀུན་ཁྱབ་ཏུ་འབོད་པས་དཔལ་(མ་ཡིག་ཏུ་མི་གསལ)་བཤད་སྒྲུབ་རིན་ཆེན་གླིང་གི་ཆོས་་
གྲྭ་ཆེན་མོར་རྒྱལ་བསྟན་རིན་པོ་ཆེར་སྲི་ཞུའི་ཡིད་ཀྱིས་བྲིས་པ་དགེ་ལེགས་འཕེལ།། །།



༄༅། །ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་
བསྟན་བཅོས་མངོན་པར་རྟོགས་པའི་རྒྱན་
གྱི་དཀའ་འགྲེལ་ལེགས་བཤད་ལུང་
གི་རྒྱ་མཚོ་ཞེས་བྱ་བ་
བཞུགས་སོ། །
སྐབས་དང་པོ། རྣམ་མཁྱེན་གྱི་དཀའ་བའི་གནད་
རྣམ་པར་བཤད་པ།
ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་པར་རྟོགས་པའི་རྒྱུན་གྱི་དཀའ་འགྲེལ་དུས་་་
གསུམ་སངས་རྒྱས་ཀུན་གྱི་གསང་མཛོད། འཕགས་པ་མི་ཕམ་མགོན་པོའི་དགོངས་རྒྱན་ས་ལམ་རིན་ཆེན་བགྲོད་པའི་ཡ་
ཐེམ་སྐས། ཀུན་མཁྱེན་ཡབ་སྲས་དགྱེས་པའི་ཞལ་ལུང་། ལེགས་བཤད་ལུང་གི་རྒྱ་མཚོ་ཞེས་བྱ་བ། རྗེ་བཙུན་བླ་མ་་་་་
དམིགས་པ་མེད་པའི་ཐུགས་རྗེ་ཆེན་པོ་དང་ལྡན་པ་རྣམས་ཀྱི་ཞབས་ལ་སྒོ་གསུམ་གུས་པ་ཆེན་པོས་ཕྱག་འཚལ་ཞིང་་་་
སྐྱབས་སུ་མཆིའོ། །བྱིན་གྱིས་རློབ་པ་མཛད་དུ་གསོལ། གཞི་དབྱིངས་མི་འགྱུར་སྙིང་རྗེའི་རང་མདངས་རྣམ་ཀུན་མཆོག་
དང་ལྡན་པའི་དཔལ། མཐའ་ཀླས་འགྲོ་སྒྲོལ་གོ་ཆ་བཙན་པོས་རླབས་ཆེན་སྤྱོད་པའི་དཔུང་ཤུགས་བཅས། བགྲང་ཡས་་
ཐེག་པའི་ཆོས་སྒོ་འབུམ་འགྱེད་སྐུ་དང་ཡེ་ཤེས་ཐུགས་རྗེའི་གཏེར། མི་མཇེད་ཞིང་གི་འགྲོ་བའི་མགོན་པོ་དོན་ཀུན་གྲུབ་
པས་དགེ་ལེགས་སྩོལ། ཁྱད་ཆོས་དྲུག་ལྡན་ཡེ་ཤེས་ཆོས་སྐུ་ཐོག་མའི་སྟོན་པ་འོད་མི་འགྱུར། ཁ་སྦྱོར་བདུན་ལྡན་ལོངས་་
སྤྱོད་ཡོངས་རྫོགས་འཆི་མེད་མགོན་པོ་ཚེ་མཐའ་ཡས། གསང་གསུམ་མི་ཟད་རྒྱན་གྱི་འཁོར་ལོ་རབ་འབྱམས་སྒྱུ་འཕྲུལ་དྲ་
བའི་སྐུ། །འཕོ་ཆེན་དྭངས་མའི་ལང་ཚོས་རབ་སྒེག་མཚོ་སྐྱེས་རྒྱལ་བའི་ཞབས་ལ་འདུད། །སྲིད་པ་ལུགས་འབྱུང་ཆུ་སྲིད་
འཛིན་ཁྲིར་སྡུག་བསྔལ་རྦ་ཀློང་འཕྱན་པའི་འགྲོར། །བྱམས་པའི་མཆིལ་པོ་རྣོན་པོས་ཡོངས་བཟུང་སྤྱོད་པ་རྒྱ་མཚོའི་་་ཡ་
གཟིངས་ཞུགས་ཚེ། །རྣམ་ཀུན་མཚན་གྱི་བ་དན་དཀར་པོས་སྲིད་ཞིའི་ཁོངས་ན་ཡོངས་ཁྱབ་པ། །དགའ་ལྡན་ལྷ་བརྒྱའི་
གཙུག་ཏོར་གཟི་འབར་བྱམས་ཆེན་རྒྱལ་བས་ཤིས་པ་སྩོལ། །ངེས་ལེགས་བྱང་ཆུབ་གསུམ་གྱི་སྣང་འོད་སྲིད་དང་ཞི་བའི་
མངའ་ཐང་འབུམ། །ཡེ་ཤེས་ཕུང་པོའི་དཔྱིད་དུ་འཁྱིལ་བས་མཚན་དཔེའི་ལང་ཚོ་ངོམ་པའི་ལྷ། །མུ་མེད་འགྲོ་ལ་སེམས་
ཉིད་རང་ཁམས་དད་དང་བློ་གྲོས་བརྩེ་བའི་དཔལ། །འཇམ་དབྱངས་ཁྱོད་ཀྱི་ཐུགས་རྗེས་ལེགས་སྐྱོང་གཟུང་དང་སྤོབས་
པའི་གཏེར་ཆེན་སྩོལ། །སྐྱེས་སྦྱང་མཁྱེན་པའི་ཆུ་གཏེར་འཁྱིལ་དབུས་སྤང་དང་ཀློག་པའི་རིན་ཆེན་ཁམས། བསླབ་པ་
12



གསུམ་གྱི་དཀྱིལ་འཁོར་རབ་མཛེས་འཆད་རྩོད་རྩོམ་པའི་འོད་སྟོང་འབར། །རྒྱལ་བསྟན་དྲི་མེད་འཛིན་སྐྱོང་སྤེལ་ལ་་་་
བསྙེལ་མེད་ལུང་གི་སྒྲ་ལྡིར་བ། །འཛམ་གླིང་བསྟན་པའི་རྒྱན་མཆོག་ཀུན་ལ་སྒོ་གསུམ་གུས་པ་ཆེན་པོས་འདུད། །མེ་ལྟར་
རྣོ་བའི་རིགས་བཞིའི་སྤོབས་པས་ཤེས་བྱའི་ཁྱོན་ཀུན་གློག་ལྟར་མྱུལ། །དྲང་ངེས་གསུང་རབ་རྒྱ་མཚོའི་ཟབ་དོན་རྟེན་པ་
བཞི་ཡི་རིག་ལམ་ནས། །ཀ་དག་དབུ་མའི་རྒྱལ་ཐབས་སྐྱོང་ལ་གངས་ལྡན་རིར་འགྱིང་པཎྜི་ཏ། །ཕུལ་བྱུང་ཐེག་པའི་ཆོས་
རྔ་སྒྲོགས་ལ་འཇིགས་བྲལ་ཆོས་ཀྱི་བཟང་པོ་རྒྱལ། །རིག་སྟོང་འོད་གསལ་ཆོས་སྐུའི་རྩོལ་རྫོགས་ཡེ་ཤེས་མེ་ལོང་གསར་་་་་
བའི་གཟིས། །རྡོ་རྗེ་སྙིང་པོའི་བསྟན་པའི་ཤིང་རྟར་འཛམ་བུའི་གླིང་ན་རབ་གྲགས་པ། །སངས་རྒྱས་བསྟན་ལ་སངས་་་་་
རྒྱས་གཉིས་པ་ཀུན་མཁྱེན་ཆོས་ཀྱི་རྒྱལ་པོ་ཞེས། །མཁས་དང་གྲུབ་པ་འབུམ་གྱི་རྗེ་བཙུན་དེ་རིང་བདག་བློའི་པད་མཚོར་
སྐྱོངས། །རང་བྱུང་ཡེ་ཤེས་ཆོས་སྐུའི་དཀྱིལ་འཁོར་མི་འཇིགས་རྣམ་བཞིའི་དམ་བཅའ་ཅན། །མཁྱེན་གཉིས་ཕུང་པོའི་རྩེ་
དགའ་ངོམ་ལས་སྔོ་བསངས་རལ་གྲིའི་འཁྲུལ་འཁོར་འཆང་། །ཁ་བ་ཅན་གྱི་རི་བོའི་ལྗོངས་ན་སུམ་ལྡན་རྡོ་རྗེ་འཛིན་པའི་
གཟུགས། །མི་ཕམ་འཇམ་དཔལ་དགྱེས་པའི་རྡོ་རྗེར་སོར་མོའི་པདྨོ་ལན་བརྒྱར་ཟུམ། །མཁྱེན་རབ་ཆེན་པོའི་འོད་རྣོན་་་
གཅིག་གིས་སྲིད་པའི་རྒྱ་མཚོ་རབ་ཏུ་སྐེམས། །སྙིང་རྗེ་ཆེན་པོའི་གོམ་སྟབས་གཅིག་གིས་འགྲོ་མང་ཞི་བའི་མཐའ་ལས་་་་
བསྒྲལ། །ལྷག་བསམ་ཆེན་པོའི་སྙིང་སྟོབས་གཅིག་གིས་རྒྱལ་ཀུན་འཕྲིན་ལས་ཟླུམ་པོར་བཅིང་། །གྲུབ་དབང་བླ་མའི་་་་
ཞབས་ཀྱི་པདྨོ་བྱང་ཆུབ་བར་དུ་སྤྱི་བོར་རོལ། །གུས་རྟགས་འགྲུས་པའི་སྦྱོར་བ་ཕྲ་ཡང་ལྷག་བསམ་པདྨའི་འདབ་ལྟར་་་་
གཙང་། །མཁས་ཚུལ་འདེགས་པའི་སྤོབས་པ་དམན་ཡང་ཕྱོགས་ཞེན་དྲི་མའི་རྡུལ་ཙམ་དབེན། །དུས་གསུམ་རྒྱལ་བ་ཀུན་
གྱི་གསང་མཛོད་ཡང་ཟབ་ངེས་དོན་ཡིད་བཞིན་ནོར། །ཀུན་མཁྱེན་དགོངས་པའི་བཞེད་གཞུང་འཁྲུལ་བྲལ་ལྷན་ཅིག་་་
སྡེབ་ལ་ལྷག་པར་སྤྲོ། ། ན་
དེ་ལ་འདིར་དུས་གསུམ་རྒྱལ་བ་སྲས་དང་བཅས་པས་བགྲོད་པ་གཅིག་པའི་ལམ་པོ་ཆེ་ཤེས་རབ་ཀྱི་ཕ་རོལ་ཏུ་ཕྱིན་
པའི་མན་ངག་གི་བསྟན་བཅོས་མངོན་པར་རྟོགས་པའི་རྒྱན་འདི་འཆད་པ་ལ། མཚན་གྱི་དོན། འགྱུར་གྱི་ཕྱག གཞུང་གི་
དོན། མཇུག་གི་དོན་ནོ། ། ད་
མཚན་གྱི་དོན། དང་པོ་ནི། རྒྱ་གར་སོགས། གཉིས་པ་ནི། སངས་རྒྱས་སོགས། གསུམ་པ་གཞུང་དོན་ལ། བསྟན་་་་་་
བཅོས་རྩོམ་པ་ལ་འཇུག་པའི་ཡན་ལག་དང་། བརྩམ་བྱ་བསྟན་བཅོས་ཀྱི་ལུས་དངོས་གཉིས། དང་པོ་ལ། གདུལ་བྱ་དང་
བ་བསྐྱེད་པའི་ཡན་ལག་མཆོད་བརྗོད་དང་། རྟོགས་ལྡན་བསྟན་བཅོས་ལ་འཇུག་པའི་ཡན་ལག་དགོས་འབྲེལ་གཉིས།
དང་པོ་ནི། ཉན་ཐོས་སོགས། སྐབས་འདིར་དཀའ་བའི་གནས་ལ་དཔྱད་པ་ལ། ཞི་བ་འཚོ་རྣམས་ཞེས་པ་ལས་འཕྲོས་ཏེ་
ཉན་རང་གི་ཐེག་པའི་རྣམ་བཞག འགྲོ་ལ་ཕན་པར་བྱེད་རྣམས་ཞེས་པ་ལས་འཕྲོས་ཏེ་བྱང་སེམས་ཀྱི་ཐེག་པའི་རྣམས་་
བཞག སྣ་ཚོགས་འདི་གསུང་ཞེས་པ་ལས་འཕྲོས་ཏེ་ཆོས་འཁོར་གྱི་མཐའ་དཔྱད། ལོ་ཤེས་ཀྱི་མདོ་ཡི་དོན་ལས་འཕྲོས་ཏེ་
རྫོགས་སྨིན་སོགས་བྱང་སེམས་ལམ་གྱི་ཆིངས་ཆེན་པོ་བཤད་པའོ། །
དང་པོ་ནི། འཛམ་གླིང་མཁས་པའི་ཁྱུ་མཆོག་རང་ཟོམ་ཆོས་ཀྱི་བཟང་པོས་ལྟ་འཕྲེང་རྣམ་བཤད་ལས། དེ་ལ་ཉན་
33



ཐོས་ཞེས་བྱ་བ་ནི། སྐྱེས་བུ་ཟུང་བཞི་དང་གང་ཟག་ཡ་བརྒྱད་ཀྱིས་བསྡུས་པའི་འཕགས་པའི་གང་ཟག་རྣམས་སོ། །དེ་ལ་
ཅིའི་ཕྱིར་དེ་སྐད་ཅེས་བྱ་ཞེ་ན། ཐ་བ་ཀ་ཞེས་བྱ་བའི་སྒྲ། ཉན་པར་བྱེད་པ་ལ་འཇུག་སྟེ། ཉན་ཐོས་རྣམས་ནི་རང་སངས་
རྒྱུས་ལྟར། དགེ་བའི་བཤེས་གཉེན་ལས་ལུང་མི་ནོད་པ་མ་ཡིན་གྱི། འབྲས་བུ་ཐོབ་ཀར་ཡང་དགེ་བའི་བཤེས་གཉེན་ལས་
ལུང་ནོད་ཅིང་ཉན་པར་བྱེད། རྐྱེན་གྱིས་འབྲས་བུ་ཐོབ་པར་བྱེད་པས་དེ་སྐད་ཅེས་བྱའོ། །རྣམ་པ་གཅིག་ཏུ་ཤ་བའི་སྒྲ་ནི།
ཐོས་ཤིང་སྒྲོགས་པར་བྱེད་པ་སྟེ། རང་སངས་རྒྱས་ལྟར་རང་གིས་ཐོས་པའི་འབྲས་བུ་གཞན་ལ་སྒྲོགས་པར་མི་བྱེད་པ་ལྟ་
བུ་ནི་མ་ཡིན་གྱི། རང་གིས་ཐོས་པའི་འབྲས་བུ་གཞན་ལ་སྒྲོགས་པར་བྱེད་པས་དེ་སྐད་ཅེས་བྱའོ། །རང་སངས་རྒྱས་ཞེས་
བྱ་བ་ནི། །རང་གི་འབྲས་བུ་ཐོབ་པ་ལ། ཉན་ཐོས་ལྟར་དགེ་བའི་བཤེས་གཉེན་ལས་ཉན་པར་མི་བྱེད་ལ་མངོན་པར་ཐོབ་
པའི་ཆོས་དེ། ངག་གི་སྒོ་ནས་གཞན་ལ་ཐོས་པར་མི་བྱེད་པས་དེ་སྐད་ཅེས་བྱའོ། །རྣམ་པ་གཅིག་ཏུ་བྱང་ཆུབ་སེམས་་་་་
དཔའ་ལྟར་སེམས་ཅན་མང་པོའི་ཕྱིར་བྱང་ཆུབ་ཏུ་སེམས་མི་བསྐྱེད་ཀྱི། བདག་གཅིག་པུ་གྲོལ་བར་བྱ་བའི་ཕྱིར་སེམས་་
བསྐྱེད་པས་དེ་སྐད་ཅེས་བྱའོ། །ཡང་ན་སྲ་ཏེ་ཀ་བྷུ་ཏ་ཞེས་བྱ་བའི་སྒྲ། པྲ་ཏ་ཡ་ནི་རྐྱེན། བུདྷ་ནི་རྟོགས་པའི་ཚིག་སྟེ། རང་
སངས་རྒྱས་བསྐལ་པ་དུ་མར་ཚོགས་བསགས་པ་ལ་སོགས་པ་གྲུབ་པའི་མཐའ་ལ་བབ་པ་ན། རྐྱེན་ཞིག་གིས་བསྐུལ་ནས་
བྱང་ཆུབ་རྟོགས་པར་འགྱུར་བ་དང་། མ་རིག་པའི་རྐྱེན་གྱིས་འདུ་བྱེད་ལས་སྩོགས་པ་རྟེན་ཅིང་འབྲེལ་བར་འབྱུང་བའི་
མཚན་ཉིད། རྐྱེན་རྣམས་རྟོགས་པ་ལས་བྱང་ཆུབ་ཐོབ་པས་རྐྱེན་རྟོགས་ཞེས་ཀྱང་བཤད་དོ། །ཞེས་དང་། ཡང་དེ་ལས། དེ་
ལ་ཉན་ཐོས་ཀྱི་ཐེག་པ་ལ་ཞུགས་པ་རྣམས་ཀྱི་ལྟ་བ་ནི། ཞེས་བྱ་བ་ལ། ཉན་ཐོས་ནི་འབྲས་བུའོ། །ཐེག་པ་ནི་དེའི་ལམ་་་་
དང་གཞུང་ངོ༌། །དེ་ལ་ཞུགས་པ་ནི་གང་ཟག་རྣམས་སོ། །དེའི་ལྟ་བ་ནི་གྲུབ་པའི་མཐའ་སྟེ། ཤེས་རབ་དང་མོས་པའི་བྱེ་་
བྲག་གོ །ཞེས་སྦྱར་སྟེ། འོག་མ་རྣམས་ལ་ཡང་དེ་བཞིན་དུ་སྦྱར་རོ། །དེ་ཡང་འདིར་ལྟ་བ་དང་སྒོམ་པ་དང་འབྲས་བུ་་་་་
གསུམ་དུ་སྟོན་ཏེ། དེ་ལ་ལྟ་བ་ནི་ཕུང་པོ་དང་ཁམས་དང་སྐྱེ་མཆེད་ཀྱིས་བསྡུས་པའི་ཆོས་རྣམས་ལ། ཕྱི་རོལ་པས་ཀུན་ཏུ་
བརྟགས་པའི་རྟག་ཆད་གཉིས་ནི། ཐོག་པ་ལ་སྦྲུལ་དུ་མཐོང་བ་བཞིན་དུ་མེད། ཐག་པ་དང་འདྲ་བའི་ཆོས་རྣམས་ཀྱི་་་༌་
མཚན་ཉིད་ནི་ཡོད་པར་འདོད་དེ། དེ་ཡང་ལྟ་བའི་གཞི་ཕུང་པོ་ལྔ་ཡང་། ལུས་སེམས་གཉིས་སུ་འདུས་ལ། ལུས་འབྱུང་བ་
ཆེན་པོ་བཞིའི་རྡུལ་ཕྲ་རབ་དང་། སེམས་རྣམ་པར་ཤེས་པ་ནི་དོན་དམ་པར་ཡོད་པར་ལྟའོ། །ཞེས་སྦྱར་རོ། །དེ་ཡང་ཉན་
ཐོས་བྱེ་བྲག་ཏུ་སྨྲ་བ་པ་དང་། མདོ་སྡེ་བའི་ལྟ་བ་རྣམས་པ་གཉིས་ཀྱི་བྱེ་བྲག་མི་མཐུན་པ་རྣམས་ཀྱང་མདོར་བསྡུ་ན། བྱེ་
བྲག་པས་དབང་པོ་དང་དོན་དུ་ཕྲད་པའི་བློ་རྣམ་པ་མེད་པར་སྐྱེ་ཞིང་། དབང་པོ་དང་དོན་ཡང་གོང་བུ་དང་མཐུན་
པའི་རྡུལ་ཕྲ་རབ་རྫས་སུ་ཡོད་ལ། འདུས་བྱས་ཐམས་ཅད་མི་རྟག་པ་དང་། འདུས་མ་བྱས་རྟག་པར་འདོད་དོ། །ཞེས་་་་་
འབྱུང་ངོ༌། །མདོ་སྡེ་པ་ནི། དབང་པོ་དང་དོན་དུ་ཕྲད་པའི་བློ་རྣམ་པ་དང་བཅས་པ་དང་བཅས་པར་སྐྱེ་ཞིང་། དབང་པོ་
དང་དོན་ཡང་ཁ་དོག་དང་མཐུན་པའི་རྡུལ་ཕྲ་རབ་རྫས་སུ་ཡོད་ལ། གང་ཡོད་པ་ཐམས་ཅད་མི་རྟག་པ་དང་། འདུས་མ་
བྱས་རྣམས་ཀྱང་མོ་གཤམ་གྱི་བུ་བཞིན་འདོད་དེ། ཞེས་འབྱུང་ངོ་། །གོང་བུའི་མཚན་ཉིད་ལ་ཡང། རྡུལ་ཕྲ་རབ་རྣམས་་་་
ཕན་ཚུན་འབྱར་བར་གནས་པ་དང་། བར་དང་བཅས་པ་དང་། བར་ཡང་མེད་ལ་འབྱར་བ་ཡང་མ་ཡིན་ཞེས་འདོད་་་་
14



པའི་བྱེ་བྲག་དང་། གཞན་ཡང་དབྱིབས་དང་རིག་བྱེད་མ་ཡིན་པའི་གཟུགས་དང་། ་མི་ལྡན་པའི་འདུ་བྱེད་ལས་རྩོགས་
པ་ཁ་ཅིག་རྫས་སུ་འདོད་མི་འདོད་ཀྱི་བྱེ་བྲག་ཡོད་དེ། ཞེས་འབྱུང་ངོ༌། །བྱེ་བྲག་ཏུ་སྨྲ་བ་ཉིད་ལ་ཡང་། གང་ཟག་རྫས་སུ་
འདོད་པ་དང་མི་འདོད་པའི་བྱེ་བྲག་དང༌། ཁ་ཆེའི་བྱེ་བྲག་ཏུ་སྨྲ་བ་དང༌། ཡུལ་དབུས་ཀྱི་བྲེ་བྲག་ཏུ་སྨྲ་བ་དང་། ལྟ་བ་ཕྲ་
མོ་མི་མཐུན་ནོ། །ཞེས་འབྱུང་ངོ་། །སྒོམ་པ་ནི། འཕགས་པའི་བདེན་པ་བཞི་སྒོམ་པའི་རིམ་གྱིས་ཞེས་འབྱུང་སྟེ། འདི་ལྟར།
སྡུག་བསྔལ་གྱི་ཆོས་རྣམས་དང་། དེ་བཞིན་དུ་སྡུག་བསྔལ་ཀུན་འབྱུང་བ་དང་། སྡུག་བསྔལ་འགོག་པ་དང་། སྡུག་བསྔལ་
འགོག་པར་འགྲོ་བའི་ལམ་རྣམས་ལ། རང་གི་ངོ་བོ་ཇི་ལྟ་བ་བཞིན་ཡིན་ཏེ། རྟག་ཏུ་ཕྱིན་ཅི་ལོག་མེད་པས་བདེན་པ་ཡིན་
ལ། དེ་དག་འཕགས་པ་རྣམས་ཀྱིས་ཐུགས་སུ་ཆུད་པ་དང་། ཁ་ཅིག་འཕགས་པའི་རང་བཞིན་ཡང་ཡིན་པས་དེ་སྐད་་་་
ཅེས་བྱ་འོ། །སྒོམ་པའི་རིམ་གྱིས་ཞེས་བྱ་བ་ནི། ཁམས་གསུམ་གྱི་བདེན་པ་བཞི་ལ་དམིགས་ནས། དེ་དག་གི་མཚན་ཉིད།
མི་རྟག་པ། སྡུག་བསྔལ་བ། སྟོང་པ། བདག་མེད་པ་དང་། རྒྱུ། ཀུན་འབྱུང་བ། རབ་ཏུ་སྐྱེ་བ། རྐྱེན་གྱི་རྣམ་པ་དང་། འགོག་
པ། ཞི་བ། གྱ་ནོམ་པ། ངེས་པར་འབྱུང་བ་དང་། ལམ། རིགས་པ། བསྒྲུབ་པ། ངེས་པར་འབྱིན་པ་ཞེས་བྱ་བ་རྣམས་ཀྱི་་་་
མཚད་ཉིད་དུ་རྟོགས་ཤིང་གོམས་པར་བྱེད་པའི་མཚན་ཉིད་ཅན། སྡུག་བསྔལ་ལ་ཆོས་ཤེས་པའི་བཟོད་པ་དང་། སྡུག་་་
བསྔལ་ཆོས་ཤེས་པ་དང༌། སྡུག་བསྔལ་ལ་རྗེས་སུ་ཤེས་པའི་བཟོད་པ་དང་། སྡུག་བསྔལ་ལ་རྗེས་སུ་ཤེས་པ་ཞེས་བྱ་བ་་་་
ལས་སྩོགས་པ། འདོད་པའི་ཁམས་ལ་དམིགས་པ་དང་། ཁམས་གོང་མ་ལ་དམིགས་པའི་བྱེ་བྲག་གིས་ཕྱེ་བ་དང་། བར་་་
ཆད་མེད་པ་དང་རྣམ་པར་གྲོལ་བའི་ལམ་གྱིས་ཕྱེ་བས། ཇི་སྐད་དུ་གྲགས་པའི་ཡེ་ཤེས་བཅུ་དྲུག་རྣམས། རྟོགས་པ་དང་
གོམས་པར་བྱས་པའི་མཐུས། ཁམས་གསུམ་གྱི་ཉོན་མོངས་པ་མཐོང་བས་སྤང་བར་བྱ་བ་དང་། བསྒོམ་པས་སྤང་བར་བྱ་
བ་རྣམས། རིམ་གྱིས་སྤོང་བར་བྱེད་པའོ། །དེ་ལ་འདི་སྐད་དུ། སྡུབ་བསྔལ་གྱི་རྩ་བ་སྤང་བར་བྱ་བའི་ཉོན་མོངས་པ་དེ་་་
དག་དང་། ཀུན་འབྱུང་གི་རྩ་བ་སྤང་བར་བྱ་བའི་ཉོན་མོངས་པ་ལྟ་བུ་དེ་དག་གཅིག་གམ་ཐ་དད་པར་གཞག གལ་ཏེ་་་
གཅིག་ན་ནི། གཉེན་པོ་ཕྱི་མ་དོན་མེད་པར་འགྱུར་ལ། གལ་ཏེ་ཐ་དད་ན་ནི། ཁམས་དང་འགྲོ་བ་དང་ཆོས་ཇི་སྙེད་པ་ལ་
དམིགས་ནས་ཀྱང་། ཉོན་མོངས་པ་ཐ་དད་སྤང་དགོས་པར་འགྱུར་བས་སྤང་བར་ཡང་མི་འགྱུར་རོ་ཞེ་ན། འདི་ལྟར་་་་་
བསྟན་པར་འགྱུར་ཏེ། ཉོན་མོངས་པའི་སྒྱུ་འཕྲུལ་རྣམས་ནི། བདག་ཏུ་ལྟ་བའི་གནས་ནས་དངོས་པོ་དང་མཚན་མར་་་་
འཛིན་པའི་ཡུལ་ལ་འབྱུང་སྟེ། དེ་དག་ལྡན་གྱི་བར་དུ། དམིགས་པ་ཇི་སྙེད་པ་དེ་སྲིད་དུ་ཉོན་མོངས་པ་དེ་སྙེད་པ་འབྱུང་
བར་འགྱུར་རོ། །བདག་དུ་ལྟ་བའི་གནས་ཞིག་ན། སྒྱུ་མ་མཁན་མེད་པས་སྒྱུ་འཕྲུལ་འབྱུང་བར་མི་འགྱུར་རོ། །དེ་བས་ན་
ཉོན་མོངས་པ་དེ་དག་ནི་གཅིག་པ་དང་ཐ་དད་པ་ལས་དགྲོལ་བ་ཡིན་ཏེ། དེ་བས་ན་འདིར་ཉན་ཐོས་རྣམས། ཆོས་སྤྱི་་་
དང་རང་གི་མཚན་ཉིད་ལ་ཞེན་པ་དག་གདུལ་བའི་ཕྱིར། འཁོར་བ་རྒྱུ་དང་འབྲས་བུར་བཅས་པ་དང་། མྱ་ངན་ལས་་་་
འདས་པ་རྒྱུ་དང་འབྲས་བུར་བཅས་པར་ཕྱེ་བའི་བྲེ་བྲག་གིས། བསྡུས་ནས་བདེན་པ་བཞིར་ཕྱེ་སྟེ་བསྟན་པའི་བྱེ་བྲག་ལ་
དམིགས་ནས་ཡེ་ཤེས་དང་ཉོན་མོངས་པ་གཉི་ཀ་ཐ་དད་དུ་རྣམ་པར་ཕྱེ་བར་ཟད་དེ། དངོས་སུ་ན་ཡེ་ཤེས་ཐམས་ཅད་་
ཀྱང་གཅིག་ཡིན་ཏེ། ཆོས་ཐམས་ཅད་ལ་བདག་མེད་པར་རྟོགས་པའི་ཤེས་རབ་བོ། །ཉོན་མོངས་པ་ཐམས་ཅད་ཀྱང་་་་་་



གཅིག་ཡིན་ཏེ། འདི་ལྟར་བདག་དུ་རྨོངས་པའི་རྟོག་པའོ། །དེ་བས་ན་གང་ཟག་ལ་དམིགས་པའི་ཤེས་རབ་ཀྱིས་ནི་ཉོན་
མོངས་པ་སྤོངས་པར་མི་འགྱུར་ལ། ཆོས་ལ་དམིགས་པའི་ཤེས་རབ་ཀྱང་། ཕྱིན་ཅི་ལོག་གི་སྤྲོས་པ་བཅས་པའི་ཕྱོགས་ཀྱི་
མཐུས་སྤོངས་པར་འགྱུར་གྱི། དངོས་པོར་ལྟ་བའི་ཕྱོགས་ཀྱིས་ནི་སྤོངས་པར་མི་འགྱུར་རོ། །འོ་ན་ཉན་ཐོས་ནི་དམིགས་་
པ་དང་བཅས་པའི་ས་ལ་གནས་པ་དངོས་པོར་ལྟ་བ་དང་མ་བྲལ་བ་ཡིན་ན། དེ་དག་གིས་ཉོན་མོངས་པ་ཟད་ཅིང་བྱང་
ཆུབ་ཇི་ལྟར་ཐོབ་པར་འགྱུར་ཞེ་ན། དེ་ལ་འདི་སྐད་དུ་བསྟན་པར་འགྱུར་ཏེ། ཉན་ཐོས་ནི་རང་གི་གྲུབ་པའི་མཐའ་ལས།
ཉོན་མོངས་པ་ཟད་ཅིང་འདུས་མ་བྱས་ཐོབ་པར་འདོད་ཀྱང་། ཐེག་པ་ཆེན་པོ་ལས་ཉོན་མོངས་པའི་དངོས་པོ་ཟད་པ།
བག་ལ་ཉལ་མ་ཟད་པ། རྣམ་པར་སྨིན་པའི་ཕུང་པོ་ལས་མ་འདས་པའི་གང་ཟག ཁམས་གསུམ་དུ་ཀུན་ཏུ་སྦྱོར་བ་་་་་
རྣམས་སྤངས་པས། སེམས་ཅན་ལས་ཀྱི་ཚེ་བཀག་པ་ཅེས་བྱ་བར་འདོད་དེ། ཇི་སྐད་དུ། རྣམ་པར་སྣང་མཛད་སྒྱུ་འཕྲུལ་
དྲ་བ་ལས། ཐབས་དང་ཤེས་རབ་རྣམ་སྤངས་ཤིང་། །ཕྱི་རོལ་དངོས་ལ་མངོན་ཞེན་པའི། །ཐེག་པ་དམན་པ་བ་རྣམས་ཀྱིས། །
།ཟླ་མེད་བྱང་ཆུབ་ཇི་ལྟར་ཐོབ། །ཅེས་པའི་ལན་དུ། བྱང་ཆུབ་རྣམ་པ་གཉིས་གསུངས་ཏེ། ལྷག་མ་དང་བཅས་ལྷག་མ་མེད།
ལྷག་བཅས་ཕུང་པོའི་ངོ་བོ་སྟེ། ཉོན་མོངས་པ་རྣམས་ཡོངས་སུ་བསྲེགས། ལྷག་མེད་བག་ཆགས་མེད་པ་སྟེ། མཁའ་ལྟར་་
དྲི་མེད་དག་པ་ཡིན། བྱང་ཆུབ་རྣམ་པ་འདི་ལྟ་བུར། རྒྱལ་བ་རྣམས་ཀྱི་ཐབས་ཀྱིས་བསྟན། ཅེས་གསུངས་པ་ལྟ་བུར་རིག་
པར་བྱའོ། །གཞན་ཡང་བྱང་ཆུབ་ནི་ཟད་པ་དང་མི་སྐྱེ་བ་ཤེས་པ་ཞེས་འབྱུང་ལ། འདུས་མ་བྱས་ཀྱིས་ཕྱེ་བས་ནི་འཕགས་
པའི་གང་ཟག་གོ །ཞེས་ཀྱང་འབྱུང་ན། བྱང་ཆུབ་རྣམ་པ་གསུམ་དུ་བསྟན་པ་རྣམས། ཅི་ཞིག་ཟད་ཅིང་མི་སྐྱེ་བ་ཤེས་ཞེ་ན།
དེ་ལ་འདི་སྐད་དུ། ཁམས་གསུམ་དུ་ཀུན་ཏུ་སྦྱོར་བའི་ཉོན་མོངས་པ་རྣམས་སྤངས་པས་དགྲ་བཅོམ་པའོ། །གང་ཅི་ཡང་
རུང་སྟེ། ཀུན་འབྱུང་བའི་ཆོས་དེ་དག་ཐམས་ཅད་འགོག་པའི་ཆོས་སུ་ཤེས་པས། རང་བྱང་ཆུབ་བོ། །བག་ཆགས་ཀྱིས་་་་་
མཚམས་སྦྱོར་བའི་ཉོན་མོངས་པ་ཐམས་ཅད་སྤངས་པས། བླ་ན་མེད་པ་ཡང་དག་པར་རྫོགས་པའི་བྱང་ཆུབ་བོ། །ཞེས་་་
གསུངས་པ་ལྟ་བུའོ། །ཧ་ཅང་སྤྲོས་པས་ཆོག་གོ །གཞུང་ཉིད་ལ་འཇུག་པར་བྱ་སྟེ། དེ་ལྟར་གཉེན་པོ་མཐོང་བ་དང་།
བསྒོམ་པའི་ལམ་རིམ་གྱིས་བསྒོམས་ཤིང་། སྤང་བར་བྱ་བའི་ཉོན་མོངས་པ་རིམ་གྱིས་སྤངས་པས། འབྲས་བུ་ཅི་ཞིག་་་་་
འཐོབ་ཅེ་ན། འདི་གསུངས་པ། འབྲས་བུ་རྣམ་པ་བཞི་ཐོབ་པ་ཡིན་ནོ། །ཞེས་གསུངས་ཏེ། འདི་ལྟར་རྒྱུན་དུ་ཞུགས་པ་་་
དང་། ལན་ཅིག་ཕྱིར་འོང་བ་དང་། ཕྱིར་མི་འོང་བ་དང་། དགྲ་བཅོམ་པའོ། །དེ་ལ་ཁམས་གསུམ་གྱི་ཉོན་མོངས་པ་མཐོང་
བས་སྤང་བར་བྱ་བ་མཐའ་དག་སྤངས་པ་དང་། བསྒོམ་པས་སྤང་བར་བྱ་བ་རྣམས་ལས་ཀྱང་། འདོད་པའི་ཁམས་ཀྱི་་་
ཉོན་མོངས་པ་ཆེ་འབྲིང་དགུར་ཕྱེ་བ་ལས། རྣམ་པ་གསུམ་པ་བཞི་བ་ཡན་ཆད་ལས་གྲོལ་བ་ནི་རྒྱུན་དུ་ཞུགས་པ་སྟེ། མྱ་་
ངན་ལས་འདས་པའི་གྲོང་ཁྱེར་དུ་འགྲོ་བའི་ལམ་གྱི་རྒྱུན་ལ་ཞུགས་པའི་ཕྱིར་དེ་སྐད་ཅེས་བྱའོ། །དྲུག་པ་ཟད་པ་ནི་ལན་
ཅིག་ཕྱིར་འོང་བ་སྟེ། ཆུང་ངུའི་རྣམ་པ་ལུས་པས། འདོད་པའི་ཁམས་ཀྱི་ལྷ་དང་མིར་ཕྱིར་སྐྱེ་བ་ལེན་པས་སོ། །དགུ་་་་
སྤངས་པ་ནི་ཕྱིར་མི་འོང་པ་སྟེ། འདོད་པའི་ཁམས་སུ་ཕྱིར་མི་སྐྱེ་བའི་ཕྱིར་རོ། །སྲིད་པའི་རྩེ་མོའི་ཉོན་མོངས་པ་ཆུང་་་་་
ངུའི་ཆུང་ངུ་ཡང་སྤུངས་པ་ནི་དགྲ་བཅོམ་པ་སྟེ། ཨ་རི་ཧ་ཏ་ཞེས་བྱ་བའི་སྒྲ། ཨ་རི་ནི་དགྲ། ཧ་ཏ་ནི་བཅོམ་པ་སྟེ། ཁམས་
16



གསུམ་དུ་སྐྱེ་བ་ལེན་པར་བྱེད་པའི་ཉོན་མོངས་པ་རྣམས་ཉིད་བདུད་དང་དགྲ་ཡིན་ལ། དེ་དག་བཅོམ་པས་དེ་སྐད་ཅེས་
བྱའོ། །རྣམ་པ་གཅིག་ཏུ་ཨ་རི་ན་ཧ་ཏ་བ་ཞེས་བྱ་སྟེ། ཨ་རི་ན་ནི་འོས་ཤིང་རིག་པའི་དོན། ཧ་ཏ་བ་ནི་མཆོད་སྦྱིན་གྱི་ཚིག་
སྟེ། ཁམས་གསུམ་གྱི་སྲེད་པ་ཟད་པ་དེ་ལ། འདོད་ཆགས་དང་བཅས་པ་ཐམས་ཅད་ཀྱིས་མཆོད་པའི་འོས་ཡིན་པས།
མཆོད་འོས་ཞེས་བྱ་བར་ཡང་བཤད་དོ། །རང་བྱང་ཆུབ་ཅེས་བྱ་བ་ནི། མྱ་ངན་ལས་འདས་པའི་མཚན་ཉིད། རང་སངས་
རྒྱས་ཀྱི་འབྲས་བུའི་ངོ་བོ། འདུས་མ་བྱས་པའི་མཚན་ཉིད་དོ། །གཞན་ནི་གོང་དུ་བསྟན་པ་བཞིན་ནོ། །འདི་ཡང་ལྟ་བ་ནི།
ཉན་ཐོས་ལས་ཁྱད་པར་དུ་གཟུགས་ཀྱི་ཕུང་པོ་ཆོས་ཀྱི་ཁམས་ཀྱི་ཕྱོགས་གཅིག་ལ་བདག་མེད་པར་རྟོགས་ཤིང་། ཞེས་་་
སྨོས་ཏེ། དེ་ལ་ཕུང་པོ་ལྔ་ལས་ནི་གཟུགས་ཀྱི་ཕུང་པོ་ལ་བདག་མེད་པར་རྟོགས། སྐྱེ་མཆེད་དང་ཁམས་ལས་ནི། གཟུགས་
ཅན་གྱི་སྐྱེ་མཆེད་བཅུ་དང་ཁམས་བཅུ་དང་། ཆོས་ཀྱི་སྐྱེ་མཆེད་དང་ཁམས་ཀྱི་ཕྱོགས་གཅིག་སྟེ། རྣམ་པར་རིག་བྱེད་མ་
ཡིན་པའི་གཟུགས་ཏེ། མདོར་ན་གཟུགས་ཀྱི་ཕུང་པོར་བསྡུས་པའི་ཆོས་ལ་བདག་མེད་པར་རྟོགས་སོ། །ཞེས་སྦྱར་རོ། །
རིག་བྱེད་མ་ཡིན་པའི་གཟུགས་འབའ་ཞིག་ནི་མ་ཡིན་ཏེ། མདོ་རྒྱུད་གཞན་ལས། རང་སངས་རྒྱུས་ཀྱིས་གཟུགས་ཀྱི་ཕུང་
པོ་རིལ་ལ་བདག་མེད་པར་རྟོགས་པར་འབྱུང་བ་དང༌། རྣམ་པར་རིག་བྱེད་མ་ཡིན་པའི་གཟུགས་ཙམ་ནི། ཉན་ཐོས་་་་
མདོ་སྡེ་པས་ཀྱང་རྫས་སུ་མེད་པར་རྟོགས་པའི་ཕྱིར་རོ། །ལ་ལ་ན་རེ། ཆོས་ཀྱི་ཁམས་ཀྱི་ཕྱོགས་གཅིག་ཅེས་བྱ་བ།
གཟུངས་བའི་རྟོགས་པ་སྤང་ས་པའོ། །ཞེས་ཟེར་ཏེ། དེ་ཡང་དེ་སྤང་བ་ནི་ཡིན་མོད་ཀྱི། དེའི་སྒྲ་དང་མཐུན་པ་ཡང་མ་་་་
ཡིན་ལ། དོགས་པ་དང་མཐུན་པ་ཡང་མེད་པས་ཆེད་སོར་མི་རུང་ངོ༌། །བསྒོམ་པ་བསྟན་པ་ནི། སྔོན་གོམས་པའི་ཤུགས་་
ཀྱིས། རྟེན་ཅིང་འབྲེལ་བར་འབྱུང་བ་ཡན་ལག་བཅུ་གཉིས་ཀྱི་སྒོ་ནས། ཆོས་ཉིད་ཟབ་མོ་རྟོགས་ནས། ཞེས་སྨོས་པ་སྟེ། དེ་
ལ་སྔོན་གོམས་པ་ནི། དཀར་པོ་རྣམ་པར་མཐོང་བའི་ས་དང་། རིགས་ཀྱི་ས་དང་། བརྒྱད་པའི་ས་དང་། མཐོང་བའི་ས་
དག་ལ། སངས་རྒྱས་ལ་རྟེན་ཅིང་སྦྱངས་པ་ཡིན་ལ། དེ་ནས་སྨོན་ལམ་གྱི་དབང་གིས་སངས་རྒྱས་འབྱུང་བ་དང་མ་་་་་
འཕྲད་ན་རང་སངས་རྒྱས་སུ་འགྱུར་བས། སྔོན་གོམས་པའི་ཤུགས་ཀྱིས་ཞེས་བྱའོ། །གཞན་ཡང་རང་སངས་རྒྱས་བསེ་རུ་
ལྟ་བུ། བསྐལ་པ་བརྒྱར་ཚོགས་བསགས་པའི་རྒྱུ་ལས་འགྲུབ་པས། སྔོན་སྦྱངས་པའི་ཤུགས་ཅན་ནོ། །དེ་ལ་དཀར་པོ་རྣམ་
པར་མཐོང་བའི་ས་ནི། དྲོད་ལས་དང་པོར་གཟུང་བའི་རྟོག་པའི་ཕྱོགས་ཆ་ཉམས་པར་བྱས་པས། ཆོས་ཀྱི་མིག་དང་པོ་
རྙེད་པའོ། །རིགས་ཀྱི་ས་ནི། ཆོས་ལ་བཟོད་པ་ཐོབ་ནས། བྱང་ཆུབ་རྣམ་གསུམ་ཐོབ་པའི་རིགས་དང་ལྡན་པ་སྟེ། དེ་ནས་
རིགས་བྱེད་ཅེས་ཀྱང་བཤད་དོ། །དེ་ལ་རྟེན་ཅིང་འབྲེལ་བར་འབྱུང་བའི་སྒོ་ནས་ཆོས་ཉིད་ཟབ་མོ་རྟོགས་པ་ནི། འདི་
ལྟར་ཆོས་ཐམས་ཅད་ནི་རྟེན་ཅིང་འབྲེལ་ཏེ་འབྱུང་བའི་མཚན་ཉིད་དེ། བྱེད་པ་པོས་མ་བྱས། དབང་ཕྱུག་གིས་མ་བསྐོས།
རང་བཞིན་མ་བྱུང་། དུས་ཀྱིས་མ་བསྒྱུར། རྒྱུ་མེད་པ་ལས་མ་བྱུང་སྟེ། རྟག་པའང་མ་ཡིན། ཆད་པ་མ་ཡིན། སེམས་ཅན་་
འཕོ་བ་མ་ཡིན་ཏེ། རྒྱུ་རྐྱེན་རྟེན་ཅིང་འབྲེལ་ཏེ་འབྱུང་བ། སྒྱུ་མ་ལྟ་བུའི་མཚན་ཉིད་དུ་རྟོགས་ནས། ཚིག་གི་དོན་མེད་་་་་
པར་ཁོང་དུ་ཆུད་པས། བརྗོད་པ་དང་བྲལ་ཏེ། ངག་ཤིན་ཏུ་འགོག་པའི་ཏེང་ངེ་འཛིན་ལ་ཡང་དག་པར་རེག་པར་བྱེད་
དེ་གནས་པ་ཡིན་ནོ། །འོན་ཀྱང་ཆོས་ཐམས་ཅད་བརྗོད་དུ་མེད་དོ་སྙམ་པའི་འདུ་ཤེས་ནི་འཇུག་སྟེ། དེ་བས་ན་ཏིང་ངེ་་
17



འཛིན་འདི་ནི་འཛིན་པའི་རྟོག་པ་ནི་མ་སྤངས་པའོ། །ཞེས་འདོད་དེ། དེ་ལ་རྟེན་ཅིང་འབྲེལ་བར་འབྱུང་བའི་དོན་་་་་
རྟོགས་པའི་ཚེ། བདེན་པ་བཞིའི་དོན་བསྒོམས་པ་ཡང་ཡིན་ཏེ། དེ་ལ་ཡན་ལག་བཅུ་གཉིས་ལས། སྡུག་བསྔལ་བདུན་ནི་་
སྡུག་བསྔལ་གྱི་བདེན་པ། ཉོན་མོངས་པ་གསུམ་དང་ལས་གཉིས་ནི་ཀུན་འབྱུང་གི་བདེན་པ། ཀུན་ནས་ཉོན་མོངས་པ་དེ་
དག་དང་བྲལ་བ་ནི་འགོག་པའི་བདེན་པ། དེར་འགྲོ་བའི་ལམ་གྱི་མཚན་ཉིད་རྟེན་ཅིང་འབྲེལ་བའི་དོན་རྟོགས་ནས་་་་་
སྒོམ་པར་བྱེད་པ་ནི་ལམ་གྱི་བདེན་པའོ། །རྣམ་པ་གཅིག་ཏུ་ཡན་ལག་བཅུ་གཉིས་རེ་རེ་ལ་ཡང་བདེན་པ་བཞི་བཞི་དང་
ལྡན་ཏེ། ཡན་ལག་དེ་དག་རང་གི་བདག་ཉིད་ཐོབ་པ་ནི། སྡུག་བསྔལ་གྱི་བདེན་པའོ། །དེ་དག་གཅིག་གི་རྐྱེན་གྱིས་གཅིག་
མངོན་པར་འགྲུབ་པར་བྱེད་པ་ནི། ཀུན་འབྱུང་གི་བདེན་པའོ། །དེ་དག་གཅིག་འགས་པས་གཅིག་འགོག་པ་ནི་འགོག་་་་
པའི་བདེན་པའོ། །དེ་དག་འགོག་པར་བྱ་བའི་ཕྱིར། དེ་དག་ཉིད་ཕྱིན་ཅི་མ་ལོག་པར་བསྒོམས་པ་ནི། ལམ་གྱི་བདེན་པ་སྟེ།
དེ་ལྟར་ན་བདེན་པ་བཞི་ལ་དམིགས་པའི་ཡེ་ཤེས་སྐད་ཅིག་མ་བཅུ་དྲུག་ཀྱང་། ཡན་ལག་རེ་རེ་ལ་འབྱུང་བས། ཡེ་ཤེས་་
སྐད་ཅིག་མ་བརྒྱ་དགུ་བཅུ་རྩ་གཉིས། སྟན་གཅིག་གི་སྟེང་དུ་སྐྱེས་ནས། རང་བྱང་ཆུབ་ཀྱི་འབྲས་བུ་འཐོབ་བོ། །ཞེས་ཟེར་
རོ། །ཡོང་ནི་དེ་ལྟར་རྣམ་པར་བཞག་ན། ཡེ་ཤེས་དེ་དག་གི་སྤང་བར་བྱ་བའི་ཉོན་མོངས་པའང་དེ་སྙེད་དུ་འགྱུར་བས།
དེ་བས་ན་གོང་དུ་ཉན་ཐོས་ཀྱི་སྐབས་སུ་བཤད་པ་བཞིན་དུ། ཡེ་ཤེས་དང་ཉོན་མོངས་པའི་རྣམ་གྲངས་ནི། དམིགས་་་་་
པའི་ཡུལ་གྱིས་ཕྱེ་བའི་བྱེ་བྲག་ཙམ་ཡིན་པས། གང་ཟག་དང་ཆོས་ཀྱི་ཕྱོགས་གཅིག་ལ་བདག་མེད་པར་རྟོགས་པའི་ཡེ་་་
ཤེས་ཀྱི་སྒོར་གྱུར་པ། རྟེན་ཅིང་འབྲེལ་ཏེ་འབྱུང་བའི་དོན་རྟོགས་པའི་ཤེས་རབ་དང་ཏིང་ངེ་འཛིན་དེ་ཉིད་ཀྱིས། བདག་
ཏུ་ལྟ་བ་ལས་བྱུང་བའི་ཉོན་མོངས་པའི་སྒྱུ་འཕྲུལ་རྣམས་རང་ཞི་བར་འགྱུར་རོ། །དེ་ལ་ཕྱིན་ཅི་ལོག་གི་ལྟ་བ་སེལ་བའི་་་
ཚུལ་ནི། རྟེན་པའི་དོན་གྱིས་བྱེད་པ་པོས་བྱས་པ་དང་། དབང་ཕྱུག་གིས་བསྐོས་པ་དང་། རང་བཞིན་བྱུང་བ་ལྟ་བུ་སེལ་
བར་བྱེད་དོ། །འབྲེལ་བའི་དོན་གྱིས་དུས་ཀྱིས་བསྒྱུར་བ་དང་། རྒྱུ་མེད་པ་ལས་བྱུང་བར་ལྟ་བ་ལྟ་བུ། རྒྱུ་དང་འབྲས་བུ་་་
མཚུངས་པར་མི་འབྱུང་བར་ལྟ་བ་རྣམས་སེལ་ཏོ། །འབྱུང་བའི་དོན་གྱིས་སྐུར་པའི་གནས་རྣམས་སེལ་ཏོ། །མདོར་བསྡུ་ན།
རྟེན་པའི་དོན་གྱིས། རྟག་པར་ལྟ་བ་བདག་རང་དབང་ཐོབ་པར་སྨྲ་བ་སེལ་ཏོ། །འབྲེལ་ཏེ་འབྱུང་བའི་དོན་གྱིས། ཆད་་་་
པར་ལྟ་བ་འཇིག་རྟེན་མེད་པར་སྨྲ་བ་སེལ་ཏོ། །དེ་ལྟར་རྟེན་ཅིང་འབྲེལ་ཏེ་འབྱུང་བའི་མཚན་ཉིད་ལ་མཁས་པས།།
དངོས་པོ་རྣམས་འབྲས་བུའང་རྒྱུ་ལ་ལྟོས་པས། རྒྱུའང་འབྲས་བུ་ལ་ལྟོས་ས། བདག་ཉིད་ཐོབ་པ་མེད་པར་ཁོང་དུ་ཆུད་པ་
པས་ནི། ཕྱི་རོལ་པའི་རྟག་ཆད་ཀྱི་མཐའ་བསལ་བ་ཙམ་དུ་མ་ཟད་ཀྱི། ཆོས་ཐམས་ཅད་ལ་གཟུང་བར་བྱ་བའི་དོན་གྱི་་་
རང་གི་ངོ་བོ་གང་ཡང་མ་མཐོང་བས། ཕྱིའི་ཡུལ་ལ་བདག་མེད་པར་རྟོགས་ཤིང་། གཟུང་བའི་རྟོག་པ་ཡང་སྤངས་པ་་་
ཡིན་ནོ། །ཞེས་ཤེས་པར་བྱའོ། །འོན་ན་རྟེན་འབྲེལ་གྱི་ཚུལ་ཟབ་མོ་རྟོགས་ན། དེ་ཅིའི་ཕྱིར་འཛིན་པ་ལ་བདག་མེད་པར་
མི་རྟོགས་ཤིང་། འཛིན་པའི་རྟོག་པ་མི་སྤོངས་ཞེ་ན། དེ་ལ་འདི་བརྗོད་པར་བྱ་སྟེ། རྟེན་ཅིང་འབྲེལ་བར་འབྱུང་བའི་ཚུལ་
ཟབ་མོའི་ཆོས་ནི། ཉན་ཐོས་ཀྱིས་ཀྱང་རྟོགས། རང་སངས་རྒྱས་ཀྱིས་ཀྱང་རྟོགས། རྣལ་འབྱོར་སྤྱོད་པ་བས་ཀྱང་རྟོགས།
དབུ་མ་བས་ཀྱང་རྟོགས་མོད་ཀྱི། ཚུལ་དེ་རྣམས་ཀུན་ཁྱད་པར་ཅུང་ཟད་མེད་པར་མཐར་ཕྱིན་པར་རྟོགས་པར་མཚུངས་
18



པ་ནི་མ་ཡིན་ཏེ། འདི་ལྟར་ཉན་ཐོས་ཀྱིས་ནི་རྟེན་འབྲེལ་རྟོགས་ཀྱང་། དེའི་མཐུས་ཕུང་པོ་སྐྱེ་བ་དང་འཇིག་པར་རྟོགས།
མཐའ་གཉིས་གསལ་བར་ཟད་དེ། རྒྱུ་དང་འབྲས་བུའི་དངོས་པོ། སྤྱི་དང་རང་གི་མཚན་ཉིད་ལ་མངོན་པར་ཞེན་པ་ནི་་
མ་སྤངས་སོ། །རང་སངས་རྒྱས་ཀྱིས་རྟེན་འབྲེལ་གྱི་ཚུལ་རྟོགས་པས་ནི། དེའི་སྟེང་དུ་རྒྱུ་འབྲས་ཀྱི་དངོས་པོ་རྣམས་ཀྱི་་་
བདག་ཉིད་ཐོབ་པ་མེད་པར་རིག་པས། གཟུང་བར་བྱ་བའི་དོན་མེད་པར་རྟོགས་ཀྱི། དོན་མེད་དོ་སྙམ་པའི་འཛིན་པའི་
བློ་ཡང་མི་འཇུག་གོ་སྙམ་པའི་བློ་མི་སྐྱེ་བར་སྤངས་པ་ནི་མ་ཡིན་ནོ། །རྣལ་འབྱོར་སྤྱོད་པ་རྣམས་ཀྱིས་རྟེན་འབྲེལ་གྱི་ཚུལ་
རྟོགས་པས་ཀྱང་། དེའི་སྟེང་དུ་གཟུང་བ་དང་འཛིན་པའི་ངོ་བོ་བདག་ཉིད་ཐོབ་པོ་མེད་པར་རྟོགས་པས། ཆོས་ཐམས་་
ཅད་ལ་གཟུང་འཛིན་གཉིས་ཀྱིས་སྟོང་པར་རྟོགས་ཀྱི། འདི་ལྟར་སེམས་དང་སེམས་ལས་བྱུང་བ། གང་གི་ཡང་གཟུང་བ་
མ་ཡིན་པ། གོང་ལ་ཡང་འཛིན་པར་བྱེད་པ་མ་ཡིན་པ། རང་རིག་པ་ཙམ་མོ། །རྒྱུ་རྐྱེན་རྟེན་འབྲེལ་ལས་སྐྱེ་བ་འདི་ནི།
རང་གི་ངོ་བོ་གྲུབ་པར་སྨྲ་སྟེ། བདག་མེད་པར་མ་རྟོགས་སོ། །དབུ་མ་པས་རྟེན་ཅིང་འབྲེལ་ཏེ་འབྱུང་བའི་ཚུལ་རྟོགས་་་
པས་ནི། རང་རིག་པ་དེ་ཉིད་ཀྱང་། རྒྱུ་དང་འབྲས་བུའི་དངོས་པོའི་བདག་ཉིད་ཐོབ་པ་མེད་པར་རྟོགས་ཏེ། སྤྲོས་པ་་་་་
ཐམས་ཅད་ལས་ཡོངས་སུ་འདས་པར་རྟོགས་སོ། །དེ་ལྟ་བས་ན་རྟེན་འབྲེལ་གྱི་ཚུལ་ནི། རྒྱུ་དང་འབྲས་བུ་རང་གི་ངོ་བོ་
ལ་མཁས་པ་ཡིན་ལ། དེའི་མཐུས་རྒྱུ་འབྲས་ལ་ལོག་པར་རྟོག་པ་སེལ་བ་ནི། ཐམས་ཅད་ཀྱི་ཐུན་མོང་གི་ཆོས་ཡིན་པ་ལས།
ཉན་ཐོས་ཀྱིས་ནི། ཆོས་ཀྱི་རྒྱུ་འབྲས་ཀྱི་མཚན་ཉིད་ལ་མངོན་པར་ཞེན་པས། ཕྱི་རོལ་གྱི་མུ་སྟེགས་ཅན་གྱི་རྒྱུ་འབྲས་ལ་་་
ལོག་པར་རྟོག་པ་བསལ་ཏེ། རང་སངས་རྒྱས་ཀྱིས་ནི། རྟེན་འབྲེལ་དེ་ཉིད་དེ་བས་ཟབ་ཏུ་རྟོགས་པས། རྒྱུ་དང་འབྲས་་་་
བུའི་དངོས་པོ་གཟུང་བའི་དོན་དུ་ཡང་མེད་པར་རྟོགས་སོ། །རྣལ་འབྱོར་སྤྱོད་པ་བས་ནི། རྟེན་འབྲེལ་དེ་ཉིད་དེ་བས་་་་
ཟབ་ཏུ་རྟོགས་པས། རྒྱུ་དང་འབྲས་བུའི་དངོས་པོ་འཛིན་པའི་བདག་ཉིད་དུ་ཡང་མེད་པར་རྟོགས་སོ། །དབུ་མ་པས་ནི།
རྟེན་འབྲེལ་དེ་ཉིད་དེ་བས་ཀྱང་ཟབ་ཏུ་རྟོགས་པས། རྒྱུ་དང་འབྲས་བུའི་དངོས་པོ་རང་རིག་པའི་བདག་ཉིད་དུ་ཡང་་་་
མེད་པར་རྟོགས་པས། སྤྲོས་པ་ཐམས་ཅད་ཡོངས་སུ་ཞི་ཞེས་བྱའོ། །དེ་ལྟ་བས་ན་རྒྱུ་དང་འབྲས་བུའི་ཚུལ་རྟོགས་པ་་་་་
རགས་པ་དང་། ཟབ་པར་རྟོགས་པ་ལ་བརྟེན་ནས། རྒྱུ་དང་འབྲས་བུ་ལ་ལོག་པར་རྟོག་པ་སེལ་བ་ཡིན་པས་སོ། །འདི་་་་
སྐད་དུ། རྟེན་འབྲེལ་ཐམས་ཅད་ཀྱི་ཐུན་མོང་ཡིན་ན། རང་སངས་རྒྱས་རྣམས་ཀྱི་ཁྱད་པར་གྱི་ལམ་དུ་ཅིའི་ཕྱིར་བསྟན་་
ཅེ་ན། དེ་ནི་འདི་ལྟར་རང་སངས་རྒྱས་རྣམས་དགེ་བའི་བཤེས་གཉེན་གྱི་སྒྲ་ལ་མི་རྟེན་པས། འཁོར་བའི་ཉེས་དམིགས་་
སྡུལ་བསྔལ་མཐོང་བ་ཉིད། བྱང་ཆུབ་ཀྱི་རྐྱེན་དུ་འགྱུར་ཏེ། དེས་བསྐུལ་བ་དང་། གཞན་ལ་མི་རྟེན་པས། རང་གི་ཤེས་་་་
རབ་ཀྱི་སྟོབས་ཀྱིས་འཇུག་པའི་ཕྱིར། སྡུག་བསྔལ་གྱི་མཚན་ཉིད་དང་། དེའི་རྒྱུ་བརྟག་པ་དང་། དེ་དགག་པ་དང་། དེ་་་
དགག་པའི་ཐབས་བརྟག་པ་ལས་སྒོ་གཞན་མེད་དེ། དེའི་ཕྱིར་དེ་དག་ཁོ་ན་གཙོར་བསྟན་དགོས་པ་ཉིད་དེ། ཧ་ཅང་་་་་
སྤྲོས་པས་ཆོག་གོ །དཀྱུས་མ་ཉིད་ལ་འཇུག་པར་བྱ་སྟེ། དེ་ལྟར་རྟེན་ཅིང་འབྲེལ་བའི་སྒོ་ནས་ལམ་བསྒོམ་པ་བསྟན་ནས།
འབྲས་བུ་བསྟན་པ་ནི། རང་བྱང་ཆུབ་ཀྱི་འབྲས་བུ་ཐོབ་པ་ཡིན་ནོ། །ཞེས་གསུངས་པ་སྟེ། དེ་ཡང་འདི་ལྟར་བསེ་རུ་ལྟ་བུ་
དང་། ཚོགས་ན་སྤྱོད་པ་གཉིས་ལས། རྒྱུ་ལ་ཞུགས་པ་དང་འབྲས་བུ་ཐོབ་པའི་བྱེ་བྲག་གིས། གང་ཟག་རྣམ་པ་བཞི་ཡིན་ནོ། །
19



།ཞེས་འབྱུང་ངོ་། །དེ་ལ་བསེ་རུ་ལྟ་བུ་ནི། དབང་པོ་རྣོན་པོ་ཡུལ་དང་དུས་ལ་མི་ལྟོས་པ། བསྐལ་པ་བརྒྱར་ཚོགས་བསགས་
པས། སྐལ་བ་རབ་དང་ལྡན་པ། ལས་ཀྱི་མཐའ་མ་བབ་པས། ལྟོས་པ་མེད་པ་གཅིག་པུར་གནས་པའི་ཕྱིར། བསེ་རུ་ལྟ་བུ་
ཞེས་བྱའོ། །ཚོགས་དང་སྤྱོད་པ་ནི། དབང་པོ་རྟུལ་པོ་ཡུལ་དང་དུས་ལ་ལྟོས་ཤིང་། དེ་ལྟ་བུའི་སྐལ་བ་རབ་དང་མི་ལྡན་པ་
པས། གཞན་ལ་ལྟོས་པའི་ཕྱིར། སྡེ་དང་ཁྱུས་གནས་པས། ཚོགས་དང་སྤྱོད་པ་ཞེས་བྱའོ། །འོ་ན་གཅིག་ལ་གཅིག་སློབ་་་
དཔོན་དུ་མི་འགྱུར་རམ་ཞེ་ན། རང་རེ་གཙོ་བོ་ཡིན་པའི་ཕྱིར། སློབ་དཔོན་ནི་མེད་དེ། འོན་ཀྱང་དེ་བཞིན་གཤེགས་པའི་
བྱིན་རླབས་རྐྱེན་གཞན་དུ་སྣང་བ་ནི་འབྱུང་དུ་རུང་ངོ་། །དེ་ཡང་། སངས་རྒྱས་ལ་རྟེན་པའི་གྲངས་སུ་ནི་མི་འགྱུར་ཏེ།
སངས་རྒྱས་སུ་མི་སྣང་བའི་ཕྱིར་རོ། །འདི་ལྟ་བུའི་གང་ཟག་ཀྱང་། སྔོན་སངས་རྒྱས་འཇིག་རྟེན་དུ་འབྱུང་བའི་སྔོན་རོལ་
དུ། ཡུལ་ཝཱ་རཱ་ཎ་སཱི་ལ་སོགས་པར། རང་སངས་རྒྱས་ཤེས་རབ་མགྱོགས་ཆེན་དང་། རྫུ་འཕྲུལ་ཆེར་སྟོན་ལ་སོགས་པ་བྱུང་
བར་གྲགས་པ་རྣམས་སོ། །ཞེས་དང་། ཡང་གཞི་ཤེས་ཀྱི་རྣམ་པར་བཞག་པ་ལ་རྟེན་ཐབས་འབྲས་བུ་གསུམ་གྱི་གནད་
དོན་ཕྱོགས་གཅིག་ཏུ་དྲིལ་བ་མི་མཕ་མཇམ་པའི་དབྱངས་ཀྱིས། དེ་ལ་ཉན་ཐོས་ཀྱི་ཐེག་པ་བའི་གང་ཟག་ནི་འཁོར་བའི་
སྐྱོན་དང་མྱང་འདས་ཀྱི་ཡོན་ཏན་གཞན་ལས་ཐོས་པའི་སྒོ་ནས་འཁོར་བ་ལ་ཡིད་ཕྱུངས་ཤིང་གཞན་དོན་མ་མི་སྤྲོ་བ་་་
རང་ཉིད་གཅིག་པུ་ཞི་བའི་གོ་འཕང་དུ་ངེས་པར་འབྱུང་བ་ལ་གཞོལ་བས་རིགས་དང་མོས་པ་རྒྱ་ཆུང་བ་ཡིན་ལ། དེའི་
ལམ་ལ་དེ་དག་གི་ཐེག་པ་ཞེས་བྱ་སྟེ། དེ་ཡང་གཞི་ཚུལ་ཁྲིམས་ལ་གནས་ནས་ཐོབ་བསམ་སྒོམ་པའི་ཤེས་རབ་ལ་སྦྱོར་་་་་
བར་བྱེད་པ་སྟེ། འདོད་པ་ཆུང་ཞིང་ཆོག་ཤེས་པ་མ་ཆགས་འཕགས་པའི་རིགས་ལ་གནས་པ་དེས་ལུས་འདུ་འཛི་དང་་་་
སེམས་རྣམ་རྟོག་ལས་བསྲིང་བ་གཉིས་དང་ལྡན་པར་ལམ་སྒོམ་པར་བྱེད་པ་ཡིན་ལ། དེ་ཡང་ཐོག་མར་འདོད་ཆགས་་་་
ཤས་ཆེ་ན་མི་སྡུག་པ་དང་། རྣམ་རྟོག་ཤས་ཆེ་ན་དབུགས་འབྱིན་རྔུབ་ལ་སེམས་འཛིན་པ་ཙམ་གྱི་སྤྱོད་པ་རྣམས་སྦྱོང་གི་
དམིགས་པ་སྔོན་དུ་བཏང་ནས་ཞི་གནས་གྲུབ་པར་གྱུར་པ་ན། དྲན་པ་ཉེར་བཞག་བཞི་སྒོམ་པར་བྱེད་དེ། ལུས་ལ་་་་
སོགས་པའི་དངོས་པོ་འདི་དག་ལ་གང་ཟག་གི་བདག་གི་ངོ་བོ་མེད་པ། ཆོས་ཐམས་ཅད་གང་ཟག་གི་བདག་དེས་སྟོང་པ།
མི་རྟག་པ། སྡུག་བསྔལ་བའི་རྣམ་པར་ཡིད་ལ་བྱས་པས་གོང་ནས་གོང་དུ་ཡང་དག་པར་སྤོང་བ་བཞི་སོགས་འབྱུང་སྟེ་་་
ཚོགས་སྦྱོར་གྱི་ལམ་བགྲོད་ནས། མཐོང་ལམ་དུ་གང་ཟག་གི་བདག་མེད་པ་གཙོ་བོར་གྱུར་པའི་བདེན་བཞིའི་དོན་མངོན་
སུམ་མཐོང་ལ། སྒོམ་ལམ་ས་དགུའི་ཉོན་མོངས་རྣམས་རིམ་གྱིས་སྤངས་ནས་ཁམས་གསུམ་ཀུན་ཏུ་སྦྱོར་བའི་ཉོན་མོངས་
པ་ཐམས་ཅད་སྤངས་པས་འཁོར་བ་ལས་གཏན་ཏུ་ལྡོག་པར་བྱེད་པ་སྟེ། མདོར་ན་ལམ་ལྔར་རང་ལམ་གྱི་བྱང་ཕྱོགས་སོ་
བདུན་བསྒོམ་པས་གནས་སྐབས་སུ་རྒྱུན་ཞུགས་སོགས་གསུམ་གྱི་འབྲས་བུ་དང༌། མཐར་འབྲས་དགྲ་བཅོམ་པའི་གོ་་་་
འཕང་མངོན་དུ་བྱེད་པའོ། །ཞེས་དང་། ཡང་དེ་ལས། རང་སངས་རྒྱས་ཀྱི་ཐེག་པ་ནི་སྔོན་གོམས་པའི་སྟོབས་ལས་སྲིད་པ་
ཐ་མ་བར་གྱུར་པ་ན་འཁོར་འདས་ཀྱི་སྐྱོན་ཡོན་གཞན་གྱིས་བསྟན་པ་ལ་མི་ལྟོས་པར་རང་ཉིད་འཁོར་བ་ལས་ཡི་་་་་་
ཕྱུངས་ཏེ་དུར་ཁྲོད་སོགས་སུ་སོང་ནས་ཤི་བའི་རུས་གོང་མཐོང་བ་ལྟ་བུ་ལ་འདི་ནི་རྒ་ཤི་ཞེས་བྱ་སྟེ་འདིའི་རྒྱུ་ནི་སྐྱེ་བའོ་
ཞེས་སོགས་རྟེན་འབྲེལ་ལུགས་འབྱུང་ལྡོག་གི་ཚུལ་རང་གི་ཁོང་དུ་ཆུད་པར་བྱས་ནས་བདེན་བཞིའི་ཆོས་ཉིད་རྟོགས་་་
20



ཤིང་། གང་ཟག་གི་བདག་མེད་དང་ཆོས་ལས་གཟུང་བ་གཟུགས་ཀྱི་ཕྱོགས་ཐམས་ཅད་རང་བཞིན་མེད་པར་རྟོགས་པའི་
བདག་མེད་ཕྱེད་གཉིས་རྟོགས་པའི་ཤེས་རབ་དང་ཏིང་ངེ་འཛིན་གྱིས་ཁམས་གསུམ་གྱིས་ཀུན་ཏུ་སྦྱོར་བ་རྣམས་སྤངས་
པར་བྱས་ཏེ། འདུ་འཛི་ལ་མི་དགའ་བས་སྒྲ་མེད་ལུས་ཀྱིས་ཆོས་སྟོན་ཞིང་རྫུ་འཕྲུལ་སྣ་ཚོགས་འགྱེད་པར་རང་རྒྱལ་དགྲ་
བཅོམ་པའི་འབྲས་བུ་མངོན་དུ་བྱེད་པའོ་ཞེས་སོ། །
་ གཉིས་པ་བྱང་སེམས་ཀྱི་ཐེག་པའི་རྣམ་བཞག་ནི། རང་ཟོམ་གྱི་ལྟ་ཕྲེང་རྣམ་བཤད་ལས། བྱང་ཆུབ་སེམས་དཔའ་
ཞེས་བྱ་བ་ལ། བྱང་ཆུབ་ནི་བོ་དྷི་ཞེས་བྱ་བའི་སྒྲ། དྲི་མ་ཐམས་ཅད་ཟད་ཅིང་དག་པ་ལ་ཡང་སྙེགས། ཕྱིན་ཅི་མ་ལོག་པར་
རྟོགས་ཤིང་ཁོང་དུ་ཆུད་པ་ལ་ཡང་སྟེགས་པས་བྱང་ཆུབ་ཀྱང་བཏགས། སེམས་དཔའ་ཞེས་བྱ་བ་ནི། པ་ཏྲ་ཞེས་བྱ་བའི་
སྒྲ་ལས་དྲངས་ན། འདོད་པ་དང་སྙིང་སྟོབས་དང་བསམ་པ་བརྟན་ཞིང་མི་ནུར་བ་དང་སེམས་ཅན་དང་ཤེས་རིག་དང་
སྡུད་པ་དག་ལ་འཇུག་སྟེ། དེ་ལ་འདིར་ནི། བྱང་ཆུབ་འདོད་པའམ། བྱང་ཆུབ་ཀྱི་ཕྱིར་བསམ་པ་བརྟན་པའམ། བྱང་ཆུབ་
དང་སེམས་ཅན་ལ་དམིགས་པ་ཡོད་པས་དེ་སྐད་ཅེས་བྱ་སྟེ། འདི་ལྟར་བྱང་ཆུབ་ནམ་མཁའི་མཚན་ཉིད་དེ། །ཀུན་ཏུ་་་
རྟོགས་པ་ཐམས་ཅད་སྤངས། །གང་ཞིག་དེ་རྟོགས་འདོད་པ་དེ། །བྱང་ཆུབ་སེམས་དཔའ་ཞེས་བྱའོ། །ཞེས་བྱ་བ་ལ་སོགས་
པ་གསུངས་པ་བཞིན་ནོ། །ཤེས་རབ་ཀྱི་ཕ་རོལ་ཏུ་ཕྱིན་པ་ལས་ནི། སེམས་ཅན་བྱང་ཆུབ་པས་སེམས་དཔའ་འོ་ཞེས་་་་་
བཤད་དོ། །དེ་ལྟ་ན་ཡང་སེམས་ཅན་བྱང་ཆུབ་ཏུ་རྟོགས་པའོ། །ཞེས་བྱ་བར་འགྱུར་རོ། །གཞན་ཡང་བྱང་ཆུབ་སེམས་་་་་
ཅན་ཞེས་བྱ་བའི་སྒྲ་ལྟར་ན། སེམས་ཅན་ནི་སྲོག་ཆགས་ཀྱི་སྒྲ་སྟེ། བྱང་ཆུབ་ཀྱི་སེམས་དང་ལྡན་པའི་སྲོག་ཆགས་གང་་་་
དག་ཡིན་པ་དེ་ནི། བྱང་ཆུབ་སེམས་དཔའ་འོ། །ཞེས་བྱ་བར་འགྱུར་རོ། །བྱང་ཆུབ་སེམས་ནི་མདོར་བསྡུ་ན་ཤེས་རབ་་་་
དང་སྙིང་རྗེ་ཟུང་དུ་འབྲེལ་བའོ། །ཞེས་དང་། ཡང་དེ་ལས། བྱང་ཆུབ་སེམས་དཔའི་ཐེག་པ། ཞེས་བྱ་བ་ལ་སོགས་པ་ལ།
བྱང་ཆུབ་སེམས་དཔའ་ནི་རྒྱུའི་སྒོ་ནས་སྨོས་པ་སྟེ། འབྲས་བུ་ནི་གསང་སྔགས་དང་བྱེ་བྲག་མེད་པས། དེ་བས་ན་ལམ་་་
གྱིས་བྱེ་བྲག་ཏུ་བྱ་བའི་ཕྱིར། དེ་སྐད་སྨོས་སོ། །དེ་ལ་ཀུན་ནས་ཉོན་མོངས་པ་དང་། རྣམ་པར་བྱང་བའི་ཆོས་ཐམས་ཅད།
དོན་དམ་པར་ནི་རང་བཞིན་མེད་པ་ཡིན་ལ། ཀུན་རྫོབ་སྒྱུ་མ་ཙམ་དུ་མཚན་ཉིད་མ་འདྲེས་པར་ཡོད་དེ། ཞེས་པ་ནི་ལྟ་་
བ་བསྟན་པ་ཡིན་ཏེ། དེ་ལ་ཀུན་ནས་ཉོན་མོངས་པ་ནི། འདིར་འཁོར་བ་རྒྱུ་དང་འབྲས་བུར་བཅས་པ་ལ་འཇུག་སྟེ།
འདིས་སམ་འདི་ཀུན་ནས་ཉོམ་མོངས་པར་བྱེད་པས་དེ་སྐད་ཅེས་བྱའོ། །རྣམ་པར་བྱང་བ་ཡང་དེ་བཞིན་ནོ། །དོན་དམ་
པར་རང་བཞིན་མེད་ཅེས་བྱ་བ་ལ། དོན་དམ་པ་རང་གི་ངོ་བོ་ནི། ཆོས་ཉིད་སྤྲོས་པ་དང་བྲལ་བ་ལ་བྱ་སྟེ། དོན་གྱི་སྒྲ་་་་
ཡུལ་ལ་འཇུག་པས། ཡེ་ཤེས་དམ་པའི་ཡུལ་ཡིན་པས་དེ་སྐད་ཅེས་བྱའོ། །རྣམ་པ་གཅིག་ཏུ། དོན་གྱི་སྒྲ་དགོས་པ་ལ་་་་་
འཇུག་པས། ཐོབ་པར་བྱ་བའི་དགོས་པ་རྣམས་ཀྱི་ནང་ན་དམ་པ་ཡིན་པས་དེ་སྐད་ཅེས་བྱའོ། །དེ་དག་ལྟར་ན་སྤྱིར་ཆོས་
ཉིད་དུ་མཐུན་ཡང་། སྔ་མ་ནི་དེ་བཞིན་ཉིད་སྤྱི་ལ་འཇུག ཕྱི་མ་ནི་ཆོས་ཉིད་དག་པ་སྟེ། མྱ་ངན་ལས་འདས་པ་མ་འཇུག་
གོ །དེ་ཉིད་ཕྱིན་ཅི་མ་ལོག་པས་དོན་དམ་པའི་བདེན་པ་ཞེས་ཀྱང་བྱ་སྟེ། འཕགས་པ་བདེན་པ་མཐོང་བ་རྣམས་ལ་དེ་་་
ལྟར་བདེན་པར་གྲུབ་པའི་ཕྱིར་རོ། །འདི་ཡང་ཤེས་པ་ནི་རྣམ་པར་མི་རྟོག་པའི་ཡེ་ཤེས་ཀྱི་ཡུལ་དུ་བྱས་ཞེའོ། །དེ་ལ་དབྱེ་



བ་ནི་རྣམ་པ་གཉིས་ཏེ། རྣམ་གྲངས་ཀྱི་དོན་དམ་པ་དང་། སྤྲོས་པ་དང་བྲལ་བའི་དོན་དམ་པའོ། །དེ་ལ་རྣམ་གྲངས་ཀྱི་་་
དོན་དམ་པ་ནི། སྤྲོས་པ་ཕྱོགས་རེ་ཆད་པ་དང་། ཕྱོགས་རེ་མ་ཆད་པའི་བློའི་ཡུལ་ཏེ། འདི་ལྟར་སྟོང་པ་ཉིད་བཅོ་བརྒྱད་
ལ་སོགས་པ། དོན་དམ་པའི་རྣམ་གྲངས་ཀྱི་ཚིག་གིས་བསྟན་པར་བྱ་བའི་ཚིག་གི་དོན་རྣམས་སོ། །སྤྲོས་པ་དང་བྲལ་བའི་
དོན་དམ་པ་ནི། སྤྲོས་པ་ཐམས་ཅད་ཡོངས་སུ་ཞི་བའི་རང་བཞིན་གང་ཡིན་པའོ། །དེའི་དབང་དུ་བྱས་ན་དངོས་པོ་་་་
རྣམས་ཀྱི་རང་བཞིན་གང་ཡང་མི་འགྲུབ་པས། དོན་དམ་པ་རང་བཞིན་མེད་ཅེས་བྱ་སྟེ། ཚུལ་འདི་ནི་ལུང་བཙན་པར་
བསྒྲུབ་པའི་ཚུལ་ཞེས་བྱའོ། །རིགས་པ་བཙན་པར་བསྒྲུབ་པའི་ཚུལ་ལྟར་ན། དོན་དམ་པར་བཞིན་མེད་ཅེས་བྱ་བ་ལ།
དམ་པ་ནི་བློའི་དམ་པ་སྟེ། དངོས་སུ་སོ་སོར་རྟོག་པའི་ཤེས་རབ་ཀྱི་མཐར་ཐུག་པ། རིག་པའི་དམ་པ་ལ་བྱ་སྟེ། དེའི་ཡུལ་
དུ་བསྒྲུབ་ཏུ་རུང་བའི་དངོས་པོའི་རང་བཞིན་གང་ཡང་མི་འགྲུབ་པས། དོན་དམ་པར་རང་བཞིན་མེད་ཅེའམ། དམ་་་
པའི་དོན་དུ་རང་བཞིན་མེད་ཅེས་བྱའོ། །ཀུན་རྫོབ་ཅེས་བྱ་བའི་རང་གི་ངོ་བོ་ནི། འཁྲུལ་བའི་ཤེས་པ་སྣང་བ་དང་བཅས་
པ་ལ་བྱ་སྟེ། དེ་ཡང་། སམ་བྷི་ཏ་ཞེས་བྱ་བའི་སྒྲ། སམ་ནི་ས་མ་ཀ་སྟེ་ཡང་དག་པ། བྷི་ཏ་ནི་སྒྲིབ་པའི་དོན་ལ་འཇུག་པས།
ཡང་དག་སྒྲིབ་ཅེས་བཤད་དེ། དེ་ལྟ་ན་འཁྲུལ་བའི་བློ་ཉིད་ཀྱིས་བློ་དེ་ཉིད་ལ་བསྒྲིབས་ནས། ཡང་དག་པའི་དོན་མཐོང་
བ་ལ་གེགས་བྱས་པས་ཡང་དག་སྒྲིབ་ཅེས་བྱའོ། །དེ་ལྟར་ན་བློའི་སྣང་བ་ལ་ཀུན་རྫོབ་པ་ཞེས་གདགས། ཡང་ན། སམ་ནི་
ས་མ་ཏ་སྟེ་ཀུན་ལ་བྱ། བྷི་ཏ་ནི་བརྫབས་པའི་ཚིག་སྟེ། དེ་ལྟ་ན་མཁས་པ་པཎྜི་ཏས། བླུན་པོ་བ་ལང་རྫི་ཡན་ཆད་ཀུན་་་་་
གྱིས་མཐུན་པར། བློ་བུར་འཁྲུལ་བ་བློས་བརྫབས་ཤིང་བརྟགས་ཏེ། རྣམ་པར་བཞག་པའི་དོན་ཡིན་གྱི། དོན་མ་བཅོས་མ་
བརྟགས་པ། མ་བསླད་པ། གཉུག་མའི་དོན་མ་ཡིན་པས། ཀུན་རྫོབ་ཞེས་བྱ་སྟེ། དེ་ལྟ་ན་སྣང་བའི་དོན་ནི་ཀུན་རྫོབ་ཡིན་
ལ། འཁྲུལ་བའི་བློ་ནི་ཀུན་རྫོབ་པ་ཞེས་བྱའོ། །ཀུན་རྫོབ་ཀྱི་འཇུག་ཚད་ནི། ཇི་སྲིད་དུ་མངོན་པར་འདུ་བྱ་བ་དང་བཅས་
པའི་བློའི་སྤྱོད་ཡུལ་དུ་བྱས་པ། ཚིག་དང་ཡི་གེས་བརྗོད་པ་ཐམས་ཅད་ཀུན་རྫོབ་ཞེས་ཤེས་པར་བྱའོ། །འདི་ནི་སོ་སོའི་སྐྱེ་
བོ་རྣམས་ཀྱི་བློ་ལ་གྲགས་པ་དང༌། ཐ་སྙད་ཙམ་དུ་བདེན་པས། ཀུན་རྫོབ་ཀྱི་བདེན་པ་ཞེས་ཀྱང་བྱའོ། །འདི་ཡང་ཤེས་པ་
ནི་འཁྲུལ་བའི་ཤེས་པའི་སྤྱོད་ཡུལ་དུ་བྱས་སོ་ཞེས་སྦྱར་རོ། །དབྱེ་བ་ནི། རྣམ་པ་གཉིས་ཏེ། ཡང་དག་པའི་ཀུན་རྫོབ་དང་།
ལོག་པའི་ཀུན་རྫོབ་བོ། །དེ་ལ་ཡང་དག་པའི་ཀུན་རྫོབ་ནི། དངོས་པོ་རྒྱུ་རྐྱེན་ལས་སྐྱེས་པ། མཐུན་པར་སྣང་བ། དོན་བྱེད་
ནུས་པ། བརྟགས་ན་དབེན་པའི་མཚན་ཉིད་ཅན་རྣམས་སོ། །ལོག་པའི་ཀུན་རྫོབ་ནི། སྣང་དུ་འདྲ་ཡང་དེ་ལྟར་དོན་བྱེད་
མི་ནུས་པ་རྣམས་སོ། །གཞན་ཡང་གཟུགས་བརྙན་ལྟ་བུ། སྣང་ཡང་དོན་བྱེད་མི་ནུས་པ་དང་། བདག་རྟག་པ་ལྟ་བུ། སྣང་
ཡང་མི་སྣང་དོན་བྱེད་ཀྱང་མི་ནུས་པ་དང་། ཡི་གེ་དང་མིང་དང་ཚིག་གི་ཚོགས་ལྟ་བུ། དངོས་པོ་མེད་པ་ལ་དངོས་པོར་
བཏགས་པ་རྣམས་ནི། ལོག་པའི་ཀུན་རྫོབ་བོ་ཞེས་འབྱུང་ངོ་། །སྒྱུ་མ་ཙམ་དུ་ཞེས་བྱ་བ་ནི། སྣང་ཡང་ཡང་དག་པར་མ་་་
གྲུབ་པས་ན་སྒྱུ་མ་ལྟ་བུ་ཞེས་བྱའོ། །ཙམ་གྱི་སྒྲ་ནི་ཡང་དག་པར་གྲུབ་པ་དགག་པའོ། །མཚན་ཉིད་མ་འདྲེས་པར་ཡོད་དེ་
ཞེས་བྱ་བ་ནི། རང་རང་གི་བྱ་བ་བྱེད་པ་ལ་སོགས་པའི་ནུས་པ་ལ་མེད་པར་སྐུར་བ་གདབ་ཏུ་མི་རུང་བའོ། །ཡང་ན་་་་་་
མཚན་ཉིད་མ་འདྲེས་པར་ཡོད་ཅེས་བྱ་བ་འདི་ཡང་། གང་ཟག་ལས་མཐུན་ཕྱོགས་གཅིག་གི་བློའི་སྤྱོད་ཡུལ་གྱི་དབང་དུ་
༡༡



བྱས་པར་ཟད་དེ། གང་ཟག་སྤྱིའི་དབང་དུ་གཞུག་ན། སྤྱོད་ཡུལ་ཡོངས་སུ་དག་པ་དང་མ་དག་པ་དག་དང་། ལས་ཀྱི་་་་
བགོ་སྐལ་ལ་སྤྱོད་པ་དང་སྤྱོད་པ་མ་ཡིན་པ་དག་དང་། ཉེ་བར་སྤྱོད་པ་དང་ཉེ་བར་སྤྱོད་པ་མ་ཡིན་པ་དག་དང་། བྱ་བ་
བྱེད་པ་དང་བྱེད་པ་མ་ཡིན་པ་དག་དང་། མཚན་ཉིད་པ་དང་ཀུན་ཏུ་བརྟགས་པ་དག་དང་། རྫས་སུ་ཡོད་པ་དང་་་་་་
བཏགས་པའི་ཡོད་པ་ལ་སོགས་པར་རྣམ་པར་བཞག་པ་དག་གིས་ཐུན་མོང་དུ་གཞལ་ན། མཚན་ཉིད་སོ་སོར་གཞག་པ་
གང་ཡང་མི་འགྲུབ་སྟེ། ཀུན་རྫོབ་རྣམ་པ་གཉིས་སུ་གཞག་པ་ཡང་དེ་ལྟར་འགྲུབ་པར་མི་འགྱུར་རོ། །འདི་ནི་ལུང་བཙན་
པར་བྱས་པའི་ཚུལ་གྱིས་བསྒྲུབས་པའོ། །རིགས་པ་བཙན་པར་བྱས་པའི་ཚུལ་ལྟར་ན། ཀུན་རྫོབ་ནི་དབང་པོའི་བློ་ལ་བྱ་
སྟེ། དེའི་ཡུལ་དུ་གྲུབ་པས་ཀུན་རྫོབ་ཏུ་གྲུབ་ཅེས་བྱའོ། །ད་ནི་བསྒོམ་པའི་ལམ་བསྟན་པའི་ཕྱིར། ཕ་རོལ་ཏུ་ཕྱིན་པ་བཅུ་
སྤྱད་པའི་འབྲས་བུ་ས་བཅུ་རིམ་གྱིས་བགྲོད་པ་ཞེས་སྨོས་ཏེ། དེ་ལ་སྦྱིན་པ་ལས་སྩོགས་པ་དགེ་བའི་ཆོས་འདི་བཅུ། ཤེས་
རབ་ཀྱིས་ཡོངས་སུ་ཟིན་ན་ཕ་རོལ་ཏུ་ཕྱིན་པ་ཞེས་བྱ་བའི་མིང་འཐོབ་སྟེ། དེ་ཡང་། ཨི་པ་ར་མི་ཏ་ཞེས་བྱ་བའི་སྒྲ། པ་ར་
མི་ནི་དམ་པ། ཨི་ཏ་ནི་གྱུར་པ་སྟེ། འདི་ལྟར་ཤེས་རབ་ཐམས་ཅད་ཀྱི་ནང་ན་དམ་པར་གྱུར་ཅིང་མཐར་ཕྱིན་པ་ནི།
གཉིས་སུ་མེད་པའི་ཡེ་ཤེས་ཡིན་པས། དེའི་ཕྱིར་དེ་ལ་དེ་སྐད་ཅེས་བྱའོ། །དེ་བས་ན་དེས་ཡོངས་སུ་ཟིན་པའི་སྦྱིན་པ་ལ་
སོགས་པའང་དམ་པར་འགྱུར་བ་དང་། དེའི་གྲོགས་སོ་སོར་རྟོགས་པའི་ཤེས་རབ་ཀྱིས་ཟིན་པའི། རྒྱ་ཆེ་བ་དང་ཡུན་་་་
རིང་བ་དམ་པ་ལ་སོགས་པར་གྱུར་པས་ཀྱང་དེ་སྐད་ཅེས་བྱའོ། །རྣམ་པ་གཅིག་ཏུ། ས་ར་ཨི་ཏ་ཞེས་བྱ་སྟེ། ཕ་རོལ་ཏུ་་་་
ཕྱིན་པའི་སྒྲ་ཡིན་པས་ཤེས་རབ་ལས་འདས་ཏེ། ཡུལ་དུ་མ་གྱུར་པ་ནི། ཆོས་ཉིད་སྤྲོས་པ་དང་བྲལ་བ་ལ་བྱ་སྟེ། འདི་་་་
རོལ་དུ་ཕྱིན་པས་ཞེས་སྦྱར། ཡང་ན་འདིས་འཁོར་བའི་རྒྱ་མཚོའི་ཕ་རོལ་དུ་ཕྱིན་པར་བྱེད་པས་དེ་སྐད་ཅེས་བྱ་སྟེ། ལམ་
ལ་སྦྱར་རོ། །ས་ཞེས་བྱ་བ་ནི། ས་དང་འདྲ་བས་ས་ཞེས་བྱ་སྟེ། ས་དང་པོ་ནས་བཅུ་བ་དག་གི་ཤེས་རབ་དང་ཏིང་ངེ་་་་
འཛིན་ཟུང་དུ་འབྲེལ་བའི་བདག་ཉིད། ཡེ་ཤེས་ཀྱི་ས་ཡིན་ཏེ། སྒྲིབ་པའི་གཉེན་པོར་གྱུར་པས། ཇི་ཙམ་དུ་སྒྲིབ་པ་འབྲི་བ་
དང་། ཡེ་ཤེས་འཕེལ་བའི་ཤེས་རབ་དང་ཏིང་ངེ་འཛིན་དེ་ཉིད། དགེ་བའི་རྩ་བ་ཐམས་ཅད་ཀྱི་གནས་དང་རྒྱུར་གྱུར་པ་
དང་། གང་ཟག་བྱང་ཆུབ་སེམས་དཔའ་དེ་དག་ཀྱང་། ཡེ་ཤེས་དེ་དག་ལ་གནས་ཤིང་སྤྱོད་པས། དེ་བས་ན་གནས་པ་་་་
དང་འཛིན་པ་དང་སྤྱོད་པའི་དོན་གྱིས། ས་དང་འདྲ་བས་ས་ཞེས་བྱའོ། །ད་ནི་འབྲས་བུ་བསྟན་པའི་ཕྱིར། བླ་ན་མེད་་་་་
པའི་བྱང་ཆུབ་འགྲུབ་པ་ཡིན་ནོ། །ཞེས་གསུངས་ཏེ། ཉས་ཐོས་དང་རང་སངས་རྒྱས་ཀྱི་བྱང་ཆུབ་ལས་འདས་པ། མི་་་་་
གནས་པའི་མྱ་ངན་ལས་འདས་པའི་མཚན་ཉིད། སྟོབས་དང་མི་འཇིགས་པ་དང་མ་འདྲེས་པ་ལ་སོགས་པ་ཐུན་མོང་མ་
ཡིན་པའི་ཡོན་ཏན་གྱི་ཚོགས་ཐམས་ཅད་ཡོངས་སུ་རྫོགས་པའི་མཚན་ཉིད། བག་ཆགས་ཀྱིས་མཚམས་སྦྱོར་བ་ཐམས་་་་
ཅད་ཡོངས་སུ་སྤངས་པ། བསྙེལ་བ་མི་མངའ་བའི་ཆོས་ཉིད་དང་། རྣམ་པ་ཐམས་ཅད་མཆོག་གི་ཡེ་ཤེས་ཀྱི་གནས་་་་
བརྙེས་པ་ནི། བླ་ན་མེད་པའི་བྱང་ཆུབ་བོ། །ཞེས་དང་། ཡང་དམན་པ་ཉན་རང་གི་གཞི་ཤེས་དང་ཐེག་ཆེན་བྱང་ཆུབ་
སེམས་དཔའི་ལམ་ཤེས་ཉམས་ལེན་ཚུལ་ལས་ཐེག་པ་གསུམ་སོ་སོའི་སྤྱོད་ཡུལ་དང་། རྣམ་པར་གྲོལ་བའི་བྱེ་བྲག་ཏིང་ངེ་
འཛིན་གྱི་ཁྱད་པར། ཤེས་རབ་ཀྱི་ཁྱད་པར། སྒྲིབ་པ་སྤངས་པའི་ཁྱད་པར། ཟད་དང་མི་སྐྱེ་ཤེས་པའི་རང་བཞིན་གྱི་བྱང་
༡



ཆུབ་བརྙེས་ཚུལ་གྱི་ཁྱད་པར། དོན་དམ་འཇོག་ཚུལ་གྱི་ཁྱད་པར། མངོན་པར་ཞེན་པའི་ཁྱད་པར་ཡོངས་སུ་མ་ཞེན་པའི་
ཁྱད་པར། མཐའ་གཉིས་གསལ་ཚུལ་གྱི་ཁྱད་པར་ལ་སོགས་པ་རྣམས་ཕྱོགས་གཅིག་ཏུ་བསྡུས་ཏེ་བླ་མ་ཆོས་ཀྱི་བཟང་་་་་
པོས་ལྟ་འཕྲེང་རྣམ་བཤད་ལས། སྤྱོད་ཡུལ་གྱི་བྱེ་བྲག་ནི། ཉན་ཐོས་རྣམས་ནི། དམིགས་པ་དང་བཅས་པའི་ས་ལ་གནས་
པའི་སྤྱོད་ཡུལ་ཅན། རང་སངས་རྒྱས་ནི་བརྗོད་དུ་མེད་པའི་ཆོས་ཀྱི་ཚུལ་ལ་གནས་པའི་སྤྱོད་ཡུལ་ཅན། བྱང་ཆུབ་སེམས་
དཔའ་ནི་ཤིན་ཏུ་རྣམ་པར་དག་པའི་ཡེ་ཤེས་ཀྱི་སྤྱོད་ཡུལ་ཅན་ནོ། །རྣམ་པར་གྲོལ་བའི་སྒོའི་བྱེ་བྲག་ནི། ཉན་ཐོས་རྣམས་
ནི་རྒྱུ་དང་རྐྱེན་ལས་རྣམ་པར་གྲོལ་བའི་རྣམ་པར་ཐར་པའི་སྒོ་ནས་སྐྱེས་པའོ། །རང་སངས་རྒྱས་ནི་རྒྱུ་དང་འབྲས་བུ་་་་
རྣམ་པར་བཤིག་པའི་རྣམ་པར་ཐར་པའི་སྒོ་ལས་སྐྱེས་པའོ། །བྱང་ཆུབ་སེམས་དཔའ་ནི་བསམ་གྱིས་མི་ཁྱབ་པའི་རྣམ་་་
པར་ཐར་པའི་སྒོ་ལས་སྐྱེས་པའོ། །ཏིང་ངེ་འཛིན་གྱི་མཐུའི་བྱེ་བྲག་ནི། ཉན་ཐོས་རྣམས་ནི་ལས་ཀྱི་ཚེ་རྣམ་པར་སྤྱོད་པ་་
ལ་ཏིང་ངེ་འཛིན་གྱི་མཐུ་ཁྱད་པར་ཅན་མ་རྙེད་པའོ། །རང་སངས་རྒྱས་ནི་མཐུ་ཁྱད་པར་ཅན་རྙེད་པའོ། །བྱང་ཆུབ་་་་་
སེམས་དཔའ་རྣམས་ནི་ལས་ཀྱི་ཚེ་ལ་དབང་ཐོབ་པའོ། །ཤེས་རབ་ཀྱི་སྟོབས་ཀྱི་བྱེ་བྲག་ནི། ཉན་ཐོས་རྣམས་ནི་ནང་གི་་་
གང་ཟག་ལ་བདག་མེད་པར་རྟོགས་པའོ། །རང་སངས་རྒྱས་ནི། ཕྱིའི་སྤྱོད་ཡུལ་དང་གཉིས་ལ་བདག་མེད་པར་རྟོགས་་་་
པའོ། །བྱང་ཆུབ་སེམས་དཔའ་ནི་ཕྱི་ནང་གི་ཆོས་དང་གང་ཟག་ཐམས་ཅད་ལ་བདག་མེད་པར་རྟོགས་པའོ། །ཡེ་ཤེས་་་་
ཀྱིས་རྟོག་སྒྲིབ་སྤངས་པའི་བྱེ་བྲག་ནི། ཉན་ཐོས་རྣམས་ཀྱིས་ནི་བདག་ཏུ་རྟོག་པ་སྤངས་པའོ། །རང་སངས་རྒྱས་ནི་་་་་
གཟུང་བའི་རྟོག་པའང་སྤངས་པའོ། །བྱང་ཆུབ་སེམས་དཔའ་ནི་འཛིན་པའི་རྟོག་པའང་སྤངས་པའོ། །ཟད་པ་དང་མི་སྐྱེ་
བ་ཤེས་པའི་མཚན་ཉིད་བྱང་ཆུབ་ཀྱི་བྱེ་བྲག་ནི། ཉན་ཐོས་རྣམས་ནི་ཁམས་གསུམ་དུ་ཀུན་ཏུ་སྦྱོར་བའི་ཉོན་མོངས་པ་
རྣམས་ཟད་པ་ཤེས་པའི་མཚན་ཉིད་ཐོབ་པའོ། །རང་སངས་རྒྱས་ཀྱི་བྱང་ཆུབ་ནི་གང་ཅི་ཡང་རུང་སྟེ་ཀུན་འབྱུང་བའི་་་
ཆོས་དེ་དག་ཐམས་ཅད་འགོག་པའི་ཆོས་སུ་ཤེས་པའོ། །བླ་ན་མེད་པའི་བྱང་ཆུབ་ནི། བག་ཆགས་ཀྱིས་མཚམས་སྦྱོར་་་་་
བའི་ཉོན་མོངས་པ་ཐམས་ཅད་ཟད་པ་ཤེས་པའོ། །གཞན་ཡང་དོན་དམ་པ་རྣམ་པར་འཇོག་པའི་ཚུལ་དང༌། ཞེན་པ་ལ་
སོགས་པའི་བྱེ་བྲག་གིས་ནི། ཐེག་པ་ཆེན་པོ་པའང་རྣམས་པ་གཉིས་ཏེ། རྣལ་འབྱོར་སྤྱོད་པ་བ་དང་དབུ་མ་པའོ། །དེ་ལ་
དོན་དམ་པ་རྣམ་པར་འཇོག་པའི་བྱེ་བྲག་ནི། ཉན་ཐོས་རྣམས་ནི། བདག་གིས་སྟོང་པའི་ཆོས་རྣམས་ཀྱི་མཚན་ཉིད་ནི་་
དོན་དམ་པའོ་ཞེས་པའོ། །རང་སངས་རྒྱས་ནི། བརྗོད་པས་མ་བསླད་པའི་ཆོས་ཀྱི་མཚན་ཉིད་ནི་དོན་དམ་པའོ་ཞེའོ། །
རྣལ་འབྱོར་སྤྱོད་པ་ནི། གཟུང་འཛིན་གྱིས་སྟོང་པའི་རང་རིག་པའི་མཚན་ཉིད་ནི་དོན་དམ་པའོ་ཞེའོ། །དབུ་མ་བ་ནི། ་
སྤྲོས་པ་ཐམས་ཅད་ཡོངས་སུ་ཞི་བའི་ཆོས་ཉིད་ནི་དོན་དམ་པ་ཞེའོ། །མངོན་པར་ཞེན་པའི་བྱེ་བྲག་ནི། ཉན་ཐོས་རྣམས་
ནི། སྤྱི་དང་རང་གི་མཚན་ཉིད་ལ་མངོན་པར་ཞེན་པའོ། །རང་སངས་རྒྱས་ནི། སྤྱི་དང་རང་གི་མཚན་ཉིད་ཀྱི་ཕྱོགས་དང་།
འདུ་འཛི་མེད་པ་ལ་མངོན་པར་ཞེན་པའོ། །རྣལ་འབྱོར་སྤྱོད་པ་ནི། ཀུན་གཞི་རྣམ་པར་ཤེས་པའི་རྦ་རླབས་རང་གི་་་་
སེམས་སྣང་བའི་མཚན་ཉིད་ལ་མངོན་པར་ཞེན་པའོ། །དབུ་མ་བ་ནི། ཀུན་རྫོབ་ཀྱི་བདེན་པ། ཡོངས་སུ་དག་པའི་མཚན་
ཉིད་ཀྱི་སྤྱོད་ཡུལ་ལ་མངོན་པར་ཞེན་པའོ། །ཡོངས་སུ་མ་ཞེན་པའི་བྱེ་བྲག་ནི། ཉན་ཐོས་རྣམས་ནི་ལྟ་བའི་གནས་ལ་་་་་
24



མངོན་པར་ཞེན་པ་མེད་པའོ། །རང་སངས་རྒྱས་ནི། འདུ་འཛིའི་སྤྱོད་ཡུལ་ལ་མངོན་པར་ཞེན་པ་མེད་པའོ། །རྣལ་འབྱོར་
སྤྱོད་པ་ནི། གཟུང་བ་དང་འཛིན་པ་ལ་མངོན་པར་ཞེན་པ་མེད་པའོ། །དབུ་མ་ནི། དོན་དམ་པ་ལ་མངོན་པར་ཞེན་པ་་་
མེད་པའོ། །མཐའ་གཉིས་བསལ་བའི་བྱེ་བྲོག་ནི། ཉན་ཐོས་རྣམས་ནི། ཕུང་པོ་སྐྱེ་བ་དང་འཇིག་པ་རྟོགས་པའི་ཚུལ་གྱིས་
མཐོའ་གཉིས་སེལ་ཏེ། རང་སངས་རྒྱས་ནི། ཚིག་གི་དོན་མེད་པར་རྟོགས་པའི་ཚུལ་གྱིས་མཐའ་གཉིས་སེལ་ཏོ། །རྣལ་་་་
འབྱོར་སྤྱོད་པ་ནི། མཚན་ཉིད་གསུམ་གྱི་ཚུལ་གྱིས་མཐའ་གཉིས་སེལ་ཏོ། །དབུ་མ་ནི། བདེན་པ་གཉིས་ཀྱི་ཚུལ་གྱིས་་་་་
མཐའ་གཉིས་སེལ་ཏོ། །ཞེས་སོ། །ཡང་ཐེག་པ་ཆེན་པོའི་ལམ་ཤེས་ཀྱི་རྟེན་ཐབ་འབྲས་བུ་གསུམ་འཐད་པ་དང་བཅས་་་
པའི་གནད་བསྡུས་ལ་མི་ཕམ་འཇམ་པའི་དབྱངས་ཀྱིས། ཐེག་པ་ཆེན་པོའི་ལམ་ནི་ཐེག་ཆེན་པའི་རིགས་ཀྱི་སྟོབས་ལས་་
བསམ་པ་དང་མོས་པ་རྒྱ་ཆེ་བའི་གང་ཟག་གང་ཞིག སེམས་ཅན་ཐམས་ཅད་ཀྱི་དོན་དུ་བླ་མེད་རྫོགས་པའི་བྱང་ཆུབ་ཏུ་
ཐུགས་བསྐྱེད་ནས། བསྐལ་པ་གྲངས་མེད་པར་རྫོགས་སྨིན་སྦྱང་བ་རྒྱ་མཚོ་ལྟ་བུ་ལ་འཇུག་པར་འདོད་པ་དེས། ཉམས་སུ་
བླ་བར་བྱ་བའི་ལམ་གྱི་ཐེག་པ་ནི། བདག་མེད་གཉིས་ཀ་ཡོངས་སུ་རྫོགས་པར་རྟོགས་པའི་ཟབ་པ་དང་། ས་དང་ལམ་་་
དང་ཕར་ཕྱིན་སོགས་ཚད་མེད་པའི་སྤྱོད་ཡུལ་ལ་འཇུག་པའི་རྒྱུ་ཆེ་བ་སྟེ་དེ་ལྟར་ཟབ་པའི་ཤེས་རབ་དང་རྒྱ་ཆེ་བའི་་་་་
ཐབས་མཁས་ཟུང་དུ་འཇུག་པར་བསྒྲུབས་ནས། སྲིད་ཞི་ལ་སྐྱོན་ཡོན་དུ་མི་རྟོག་པར་མཉམ་པ་ཉིད་དུ་ཤེས་པའི་སྒོ་ནས་
འབྲས་བུ་མི་གནས་པའི་མྱ་ངན་ལས་འདས་པར་ངེས་པར་འབྱུང་བར་བྱེད་པ་ཡིན་པས་ལམ་མཆོག་ཏུ་གྱུར་པ་དེ་ལྟ་བུ་
ལ་འཇུག་པ་ཡིན་ནོ། །ཞེས་སོ། །རྒྱན་གྱི་མཆོད་བརྗོད་སྐབས་འདིར་འཕགས་བོད་ཀྱི་ཊཱིཀྐ་རྣམས་ལས་གཞི་ཤེས་དང་་་་
ལམ་ཤེས་རྟེན་ཐབས་འབྲས་བུ་འཐད་པ་རྣམས་ཀྱི་སྒོ་ནས་ཅི་རིགས་འཆད་པ་ལས་རང་བཞིན་གྱི་རྣམ་བཞག་དཔྱིས་་་
ཕྱིན་པ་རྟེན་གྱི་སྒྲ་བཤད་ནས་བཟུང་ལྟ་བསྒོམ་སྤྱོད་པ་འབྲས་བུའི་ཁྱད་པར་དེ་དག་གི་དཀའ་བའི་གནད་ལ་དོགས་་་་་
བཅད་དང་བཅས་པ་སྔོན་ཆད་མ་བྱུང་བས་འདིར་འཁྲུལ་པ་ཟད་པའི་པཎྜི་ཏ་བདག་ཉིད་ཆེན་པོ་ཆོས་ཀྱི་བཟང་པོ་་་་་
དང་མི་ཕམ་འཇམ་པའི་དབྱངས་གཉིས་ཀྱི་གསུང་རབ་ལས་ཇི་ལྟར་འབྱུང་བ་བཞིན་བཀོད་པའོ། །
གསུམ་པ་ཆོས་འཁོར་གྱི་མཐའ་དཔྱད་ལ་གདོད་མའི་མགོན་པོ་ཀློང་ཆེན་རབ་འབྱམས་པ་བཟང་པོའི་གསུང་རབ་
ཀྱི་གནས་ངེས་པ་དང་། དེ་ཡི་རྗེས་འཇུག་གིས་བཀྲལ་ཚུལ། འཕགས་ཡུལ་གྱི་མཁས་པ་ཁ་ཅིག་གིས་འགྲེལ་ཚུལ་ཕྱོགས་་
གཅིག་པའོ། །དང་པོ་ནི། འཕགས་བོད་གཉིས་ན་རྒྱལ་བསྟན་ཡོངས་རྫོགས་ཀྱི་གླེགས་བམ་གཅིག་པུ་བ་གྲུབ་པའི་མཐའ་
རིན་པོ་ཆེ་ལས། དེ་ལྟར་སངས་རྒྱས་ནས་ཆོས་ཀྱི་འཁོར་ལོ་བསྐོར་བའི་ཚུལ་ཡང་། ཉན་ཐོས་པ་ལྟར་ན་ཞག་བདུན་ཕྲག་
བདུན་དུ་ཆོས་མ་གསུངས་པས། ཚངས་པ་དང་བརྒྱ་བྱིན་གྱིས་གསོལ་བ་བཏབ་པའི་ངོར། དེ་ནས་ཝཱ་རཱ་ཎ་སཱིར་གཤེགས་
ཏེ་བདེན་པ་བཞིའི་ཆོས་བསྟན་པས། འཁོར་ལྔ་སྡེ་བཟང་པོ་ལྷ་བརྒྱད་ཁྲི་དང་བཅས་པས་བདེན་པ་མཐོང་བ་ནས་་་་་
བཟུང་སྟེ། དགུང་ལོ་བརྒྱད་ཅུའི་བར་དུ་བཀའ་འཁོར་ལོ་རིམ་པ་གསུམ་དུ་བསྐོར་བ་ཡང་། གནས་ཐ་དད་པ་རེ་རེར་་་་
ཡང་གདུལ་བྱའི་དབང་གིས་ཆོས་ཐ་དད་པ་རེས་འཇོག་ཏུ་གསུངས་པར་འདོད་དེ། འདུལ་བ་ལུང་ལས། ཆུ་ཀླུང་བཱ་ར་
ཏའི་འགྲམ་དེ་ཉིད་དུ་ཀླུ་རྣམས་ལ་ནི་དགེ་བ་བཅུའི་ཆོས་ཀྱི་ཆར་ཆེན་པོ་གསུངས་སོ་ཞེས་པ་ནས། གནས་འཇོག་གི་བུ་
2



འཁོར་ལྔ་བརྒྱ་དང་ལྷན་ཅིག་བླ་ན་མེད་པའི་བྱང་ཆུབ་ཀྱི་ཆོས་ཀྱིས་མིག་རྡུལ་མེད་ཅིང་དྲི་མ་དང་བྲལ་བ་རྙེད་དོ་ཞེས་སོ། །
།ཞེས་དང་། ཡང་དེ་ལས། ཐེག་པ་ཆེན་པོ་ཐུན་མོང་དུ་གྲགས་པ་དག་ནི་གནས་ཕུན་གསུམ་ཚོགས་པ་ཝཱ་རཱ་ཎ་སཱིར། སྟོན་
པ་ཕུན་སུམ་ཚོགས་པ་ཤཱཀྱ་ཐུབ་པས། འཁོར་ཕུན་སུམ་ཚོགས་པ་ལྔ་སྡེ་བཟང་པོ་ལྷ་བརྒྱད་ཁྲི་དང་བཅས་པ་ལ། ཆོས་་་
ཕུན་སུམ་ཚོགས་པ་བཀའ་འཁོར་ལོ་དང་པོ་བདེན་པ་བཞིའི་རྣམ་གྲངས། དུས་ཕུན་སུམ་ཚོགས་པ་དགུང་ལོ་སུམ་ཅུ་རྩ་
དྲུག་ནས་བཞི་བཅུ་རྩ་གཉིས་ཀྱི་བར་དུ་གསུངས་སོ། །དེའང་འདུལ་བའི་སྡེ་སྣོད་ཚུལ་ཁྲིམས་ཀྱི་བསླབ་པ་གཙོ་བོར་སྟོན་
པ་ལས་བརྩམས་ཏེ། འདུལ་བའི་འདུལ་བ་བཅས་པ་དང་རང་བཞིན་གྱིས་རྣམ་པར་བཞག་པ་ཆེ་ལོང་ཙམ། འདུལ་བའི་
མདོ་སྡེ་ཏིང་ངེ་འཛིན་དང་ཚངས་པར་སྤྱོད་པ་རྣམ་འབྱོར་དུ་བྱ་བའི་རིམ་པ་དང་། འདུལ་བའི་མངོན་པ་དེ་དག་གི་་་་
རབ་ཏུ་དབྱེ་བ་རྒྱ་ཆེར་བཤད་པ་ལ་སོགས་པ་རྣམས་སོ། །དེ་ནས་གནས་ཕུན་སུམ་ཚོགས་པ་བྱ་རྒོད་ཀྱི་ཕུང་པོའི་རི་ལ། །
སྟོན་པ་ཕུན་སུམ་ཚོགས་པ་ཤཱཀྱ་ཐུབ་པས། འཁོར་ཕུན་སུམ་ཚོགས་པ་ཐུན་མོང་གི་འཁོར་རྣམ་པ་བཞི་ལས། ཤཱ་རིའི་བུ་
དང་། མོངྒལ་གྱི་བུ་ལ་སོགས་པ་དགྲ་བཅོམ་པ་ལྔ་སྟོང་ཙམ་དང་། ཡུམ་སྐྱེ་དགུའི་བདག་མོ་ལ་སོགས་པ་དགེ་སློང་མ་ལྔ་
བརྒྱ་ཙམ་དང་ཁྱིམ་བདག་མགོན་མེད་ཟས་སྦྱིན་དང་། དགེ་བསྙེན་མ་ས་ག་མ་ལ་སོགས་པའི་དགེ་བསྙེན་དང་དགེ་་་་
བསྙེན་མའི་ཚོགས་དང་། ལྷ་དང་ཀླུ་དང་ལྷ་མ་ཡིན་དང་། དྲི་ཟ་ལ་སོགས་པ་རབ་ཏུ་མང་པོ་དང་། ཐུན་མོང་མ་ཡིན་་་་་
པའི་འཁོར་ས་ཆེན་པོ་རབ་ཏུ་ཐོབ་པའི་བྱང་ཆུབ་སེམས་དཔའ་བཟང་སྐྱོང་དང་། རིན་ཆེན་འབྱུང་ལྡན་དང་། དྲ་བ་་་
སྦྱིན་ལ་སོགས་པ་རབ་ཏུ་མང་པོ་རྣམས་ལ། ཆོས་ཕུན་སུམ་ཚོགས་པ་བཀའ་བར་པ་མཚན་ཉིད་མེད་པའི་ཆོས་ཀྱི་རྣམ་་་
གྲངས། དུས་ཕུན་སུམ་ཚོགས་པ་དགུང་ལོ་བཞི་བཅུ་རྩ་གསུམ་ནས་བདུན་ཅུ་རྩ་གཉིས་ཀྱི་བར་དུ་གསུངས་སོ། །དེའང་
མདོ་སྡེའི་སྡེ་སྣོད་གཙོ་བོར་སེམས་ཀྱི་བསླབ་པ་སྟོན་པ་ལས། མདོ་སྡེའི་འདུལ་བ་བྱང་ཆུབ་སེམས་དཔའི་སྡོམ་པའི་་་་་
ཚོམས་རྣམ་པར་བཞག་པ་དང་། མདོ་སྡེའི་མདོ་སྡེ་ཏིང་ངེ་འཛིན་ཟབ་ཅིང་རྒྱ་ཆེ་བ་དང་། མདོ་སྡེའི་མངོན་པ་བ་དང་་
ལམ་དང་གཟུངས་དང་ཏིང་ངེ་འཛིན་གྱི་རབ་ཏུ་དབྱེ་བ་ཇི་སྙེད་པ་རྣམས་སོ། །དེ་ནས་གནས་ཕུན་སུམ་ཚོགས་པ་འཛམ་
· བུའི་གླིང་དང་། ལྷ་དང་ཀླུའི་གནས་ལ་སོགས་པ་ངེས་མེད་རྣམས་སུ། སྟོན་པ་ཕུན་སུམ་ཚོགས་པ་ཤཱཀྱ་ཐུབ་པས། འཁོར་
ཕུན་སུམ་ཚོགས་པ་དགེ་སློང་དང་དགེ་སློང་མ་དང༌། ལྷ་དང་ཀླུ་དང་། བྱང་ཆུབ་སེམས་དཔའ་ལ་སོགས་པ་གྲངས་མེད་
པ་ལ། ཆོས་ཕུན་སུམ་ཚོགས་པ་བཀའ་ཐ་མ་ངེས་པ་དོན་གྱི་རྣམ་གྲངས། དུས་ཕུན་སུམ་ཚོགས་པ་དགུང་ལོ་བདུན་ཅུ་རྩ་
གསུམ་ནས་བརྒྱད་ཅུ་རྩ་གཉིས་ཀྱི་བར་དུ་གསུངས་སོ། །དེ་ཡང་མངོན་པའི་སྡེ་སྣོད་ལྷག་པ་ཤེས་རབ་ཀྱི་བསླབ་པ་གཙོ་
བོར་སྟོན་པ་ལས། མངོན་པའི་འདུལ་བ་ཚེགས་ཆུང་ཞིང་སླ་བའི་ཐབས་ཀྱིས་ཉོན་མོངས་པ་འདུལ་བ་རྣམས་དང་།
མངོན་པའི་མདོ་སྡེ་དེ་ཁོ་ན་ཉིད་ལ་འཇུག་པའི་ཚུལ་རྒྱ་མཚོ་དང་། མངོན་པའི་མངོན་པ། ཕུང་པོ་དང་། ཁམས་དང་། སྐྱེ་
མཆེད་དང་། དབང་པོ་དང་། རྣམ་པར་ཤེས་པ་དང་། དེ་བཞིན་གཤེགས་པའི་སྙིང་པོའི་ཁམས་རང་བཞིན་གྱིས་རྣམ་་་
པར་དག་པའི་རབ་ཏུ་དབྱེ་བ་ཆ་དང་བཅས་པ་རྣམས་སོ། །ཇི་སྐད་དུ་མདོ་སྡེ་བདུན་བརྒྱ་པ་ལས། ཐུབ་པས་ཆོས་ཀྱི་་་་
ཕུང་པོ་རྣམས། སེམས་ཅན་དོན་དུ་རབ་གསུངས་པ། གནས་དང་དུས་སོགས་རིམ་གྱིས་ནི། ཚངས་པའི་དབྱངས་ཀྱིས་་་་་
26



བཀའ་སྩལ་ཏེ། ཞེས་སོ། །ཐུན་མོང་མ་ཡིན་པ་ལྟར་ན། གདུལ་བྱའི་བློ་ལ་ལྟོས་ནས་རིམ་གྱིས་འཇུག་པའི་ལས་ཅན་རྣམས་
ལ་འཁོར་ལོ་གསུམ་པོ་རིམ་པས་གསུངས་པར་སྣང་ཞིང་དུས་གཅིག་ཏུ་ཅིག་ཆར་འཇུག་པའི་བློ་ཅན་རྣམས་ལ། བྱ་བ་་་
རྫོགས་པའི་དུས་གཅིག་ལ་བསྟན་པ་ལྟར་སྣང་སྟེ། མདོ་སྡེ་ཡོན་ཏན་བཀོད་པའི་རྒྱལ་པོ་ལས། ང་ཡིས་ཅི་ཡང་མ་་་་
གསུངས་པར། །སེམས་ཅན་རྣམས་ལ་ཁྱབ་བདག་སྣང་། །གང་ཚེ་རིམ་གྱིས་མངོན་འདོད་པ། །དེ་དག་ཀུན་ལ་དེ་བཞིན་ཏེ། །
།དུས་གཅིག་ཉིད་དུ་འཇུག་ཅན་ལ། །ཆོས་ཀྱི་རྣམ་གྲངས་རྫོགས་པར་སྣང་། །ཡིད་བཞིན་རེ་བ་རྣམས་སྐོང་བའི། །གསུང་
གི་ཆེ་བ་དེ་ཉིད་དོ། །ཞེས་སོ། །འདིར་སློབ་དཔོན་ཁ་ཅིག་འཁོར་ལོ་གསུམ་པོ་དུས་གཅིག་ཏུ་བསྐོར་བ་ཁོ་ནར་འདོད་པ་
དང་། ཁ་ཅིག་རིམ་པས་སྟོན་པར་འདོད་པ་གཉིས་ཀས་ཐུན་མོང་དང་ཐུན་མོང་མ་ཡིན་པའི་དབང་པོའི་ཁྱད་ཀྱིས་ཕྱེ་་་
བའི་དོན་ལ་རྨོངས་པར་ཟད་དོ། །དེའང་སྟོན་པ་ནི་ནོར་བུ་རིན་པོ་ཆེ་ལྟར་འགྲོ་བའི་མོས་པ་ཇི་ལྟ་བ་དོན་འབྱུང་བ་ཉིད་
དང་། སངས་རྒྱས་ཀྱི་བྱིན་རླབས་ལས་འགྲོ་བ་སོ་སོའི་སྐད་དུ་གསུང་དབྱངས་དྲུག་ཅུ་ལྟར་སྣང་བས་དོན་མཛད་པར་་་་
གྱུར་ཀྱང་། དོན་ལ་སྒྲ་ཚིག་རང་མཚན་པར་མེད་ལ། གདུལ་བྱའི་མོས་པ་དང་། སངས་རྒྱས་ཀྱི་བྱིན་རླབས་དང་། དུས་སུ་
ཚོགས་པའི་རྐྱེན་གསུམ་འཛོམ་པ་ལས། སྒྲ་བརྙན་བཞིན་སྣང་བ་ཉིད་དེ། རྒྱུད་བླ་མ་ལས། ཇི་ལྟར་སྒྲ་བརྙན་གྱི་ནི་སྒྲ། །
གཞན་གྱི་རྣམ་རིག་ལས་བྱུང་བ། །རྣམ་རྟོག་མེད་ཅིང་བཟོ་མེད་པ། །དེ་ལྟར་དེ་བཞིན་གཤེགས་པའི་གསུང་། །གཞན་གྱི་
རྣམ་རིག་ལས་བྱུང་བ། །ཕྱི་དང་ནང་ན་གནས་མ་ཡིན། །ཅེས་སོ། །ཚུལ་འདིའི་དབང་དུ་མཛད་དེ་དཀོན་མཆོག་བརྩེགས་
པ་ལས། ཞི་བའི་བློ་གྲོས་གང་གིས་མཚན་མོ་ལ་མངོན་པར་རྫོགས་པར་སངས་རྒྱས་ནས། གང་གི་མཚན་མོ་མྱ་ངན་ལས་
འདས་པའི་བར་དུ། ངས་ཆོས་ཚིག་འབྲུ་གཅིག་ཙམ་ཡང་བསྟན་པ་མེད་དོ་ཞེས་གསུངས་སོ། །མི་ཤེས་པ་ཁ་ཅིག་དོན་་་་་
དམ་དུ་མ་བསྟན་ཀུན་རྫོབ་ཏུ་བསྟན་ཟེར་བ་ཡང་གསུང་ཚིག་དང་ཡི་གེ་ལས་འདས་པ། འགྲོ་བའི་སྣང་བ་དང་མཐུན་
པར་ཚིག་དང་ཡི་གེ་ལྟར་སྣང་བ་འབྱུང་བའི་དེ་ཉིད་ལ་རྨོངས་པར་སྣང་ངོ༌། །དེས་ན་འདིར་གདུལ་བྱའི་ངོར་སྣང་བའི་
བཀའ་འཁོར་ལོ་དེ་དག་ནི་གནས་རིས་འདྲ་བ་དང་མི་འདྲ་བ་ཐ་དད་གང་ཡིན་ཡང་འདྲ་སྟེ་གདུལ་བྱའི་རིས་ཁམས་་་་
མོས་པ་མི་འདྲ་བ་གསུམ་ཡོད་ན། དེ་བཞིན་གཤེགས་པའི་གསུང་དུ་སྣང་བ་དེའི་དུས་སྔ་ཕྱི་མེད་པར་ཆོས་ཐ་དད་དུ་
སྟོན་པ་ཡིན་ཏེ། ཏིང་ངེ་འཛིན་རྒྱལ་པོ་ལས། འཇིག་རྟེན་ཕན་པ་ཁྱོད་ཀྱི་གསུང་གཅིག་ལས། མོས་པ་ཐ་དད་བཞིན་དུ་སྒྲ་
འབྱུང་སྟེ། རྒྱལ་བས་བདག་ལ་སྟོན་སྙམ་སོ་སོར་སེམས། གང་གི་སླད་དུ་ཁྱོད་ཀྱིས་འཛུམ་མཛད་སྟོན་ཅེས་དང་། མདོ་་་
དགོངས་པ་ལུང་སྟོན་ལས། རྟོག་པ་མེད་ཅིང་འཁྲུག་མེད་པ། །ཡིད་འོང་རྡོ་རྗེའི་གསུང་གཅིག་ལ། །གདུལ་བྱའི་བསམ་་་
པའི་དབང་གིས་ན། །བྱེ་བྲག་མང་པོར་འགྱུར་བ་ཡིན། །ཅེས་སོ། །འདི་ལྟར་དུས་ཐ་དད་དུའང་འཁོར་ལོ་གསུམ་རིམ་་་་
གྱིས་གསུངས་པར་ཁ་ཅིག་ལ་སྣང་ལ་དེའི་རྣམ་བཞག་ཡོད་དེ། ཡུམ་བར་མ་ལས། ཨེ་མ་འཛམ་བུའི་གླིང་དུ་ཆོས་ཀྱི་་་་
འཁོར་ལོ་གཉིས་པ་བསྐོར་བ་འབྱུང་ངོ་ཞེས་པ་དང་། ཤེས་རབ་ཀྱི་ཕ་རོལ་ཏུ་ཕྱིན་པ་བདུན་བརྒྱ་པ་ལས། ལན་གསུམ་དུ་
བཟླས་ཏེ་ཆོས་ཀྱི་འཁོར་ལོ་རྣམ་པ་བཅུ་གཉིས་སུ་བསྐོར་རོ་ཞེས་སོ། །ཡང་དུས་གཅིག་（མ་ཡིག་ཏུ་མི་གསལ)་གཅིག་ཏུ་
སྟོན་པ་གཅིག་གི་གསུང་ལྟར་སྣང་བས་གདུལ་བྱ་སོ་སོའི་སྣང་བ་ལ་ཐ་དད་པར་མཐོང་བ་ཡོད་དེ། ཟ་མ་ཏོག་བཀོད་་་་



པའི་མདོ་ལས། དེའི་ཚེ་བྱང་ཆུབ་སེམས་དཔའ་ཁ་ཅིག་གིས་ནི་སྙིང་རྗེ་ཆེན་པོའི་སྒོའི་ཆོས་ཀྱི་རྣམ་གྲངས་ཐོས་ལ། ཁ་་་
ཅིག་གིས་ནི་མཚན་མ་མེད་པའི་ཆོས་ཀྱི་སྒོའི་རྣམ་གྲངས་ཐོས་སོ་ཞེས་སོ། །དགོངས་པ་ངེས་པར་འགྲེལ་པ་ལས། ཆོས་ཐ་
དད་པ་གསུངས་ཀྱིས། གནས་ཐ་དད་པ་དང་དུས་ཐད་དད་པ་མ་བཤད་པའི་ཕྱིར་རོ་ཞེས་བཤད་པས། རིམ་པར་་་་་
གསུངས་པ་ལ་མི་གནོད་དམ་ཞེ་ན། དེ་ནི་ཆོས་ཀྱི་རྣམ་གྲངས་གཅིག་ལའང་རྣམ་པར་དབྱེ་བ་ཐ་དད་པར་སྨོས་པ་རྣམས།
དུས་དང་གནས་གཞན་གྱིས་བར་མ་ཆད་པར་གསུངས་པ་ལ་དགོངས་ཀྱི། རྣམ་གྲངས་གཞན་དུས་དང་གནས་གཞན་དུ་
མ་གསུངས་ཞེས་བསྟན་པ་མ་ཡིན་ནོ། །ཞེས་དང་། ཡང་དེ་ལས། མཚན་ཉིད་ནི་གསུང་བ་པོ་སྟོན་པ་སངས་རྒྱས་ཀྱི་་་་
བདག་རྐྱེན་ལས་མིང་ཚིག་ཡི་གེར་སྣང་བ་གང་ཞིག་མདོའམ་རྒྱུད་སྡེར་གནས་པའོ། །དེའང་བརྗོད་བྱ་བསླབ་པ་གསུམ་་
སྟོན། རྗོད་བྱེད་ངག་ཚིག་དྲི་མེད། སྒྲུབ་བྱེད་ཚད་མ་གསུམ་ལྡན། འབྲས་བུ་ཐོག་མཐའ་བར་དུ་དགེ་བ་ནི་རང་བཞིན་ཏེ།
བྱམས་པས། བསླབ་པ་གསུམ་བརྗོད་ངན་ཚིག་དྲི་མ་མེད། །ཚད་མ་གསུམ་ལྡན་ཐོག་མཐའ་བར་དགེ་བ། །དེ་ནི་ཆེན་པོར་
གསུངས་པ་རྒྱལ་བའི་བཀའ། །བཟློགས་པ་གཞན་གྱི་གཞུང་དུ་ཤེས་པར་བྱ། །ཞེས་སོ། །བསླབ་པ་གསུམ་ནི། ཚུལ་ཁྲིམས་་
དང་། སེམས་དང་། ཤེས་རབ་ཀྱི་བསླབ་པའོ། །ཚད་མ་གསུམ་ནི་མངོན་སུམ་དང་། རྗེས་དཔག་དང་། ལུང་ཚད་མའོ། །
མཚན་གཞི་ནི་སྟོན་པའི་གསུང་དུ་སྣང་བ་གདུལ་བྱའི་ཡིད་ཤེས་ལ་ཤར་བའི་མིང་ཚིག་ཡི་གེའི་རྣམ་པ་ཅན་ནོ། །དེའང་
མདོའམ་རྒྱུད་ཀྱི་ལྷུག་པའི་ཚིགས་བཅད་ཀྱི་རྣམ་པར་སྣང་བ་རྣམས་ཏེ་འཁོར་གྱི་མོས་པ་ལས། གདུལ་བྱའི་སྐལ་བ་དང་
མཐུན་པའི་ཆོས་རྣམས་སྟོན་པའི་བྱིན་རླབས་ལས། སྒྲ་བརྙན་ལྟར་མིང་ཚིག་ཏུ་དོན་ལ་མེད་ལ། རྣམ་པར་སྣང་བས་ཏེ་་
རྒྱུད་བླ་མ་ལས། ཇི་ལྟར་སྒྲ་བརྙན་གྱི་ནི་སྒྲ། །གཞན་གྱི་རྣམ་རིག་ལས་བྱུང་བ། །ཞེས་བཤད་པ་བཞིན་ནོ། །འདིར་ཉན་་་་་
ཐོས་བྱེ་བྲག་ཏུ་སྨྲ་བ་དག་ནི་ངོ་བོ་མིང་གི་ཚོགས་ཡིན་པ། རྒྱུད་ཉན་པ་པོས་བསྡུས་པ། ལྡན་པ་མ་ཡིན་པའི་འདུ་བྱེད་་་་་
ཕུང་པོས་བསྡུས་པར་འདོད་ལ། མདོ་སྡེ་པ་ནི་ངོ་བོ་ཚིག་གི་ཚོགས། རྒྱུད་འཆད་པ་པོས་བསྡུས་ལ། གཟུགས་ཀྱི་ཕུང་པོས་
བསྡུས་པར་འདོད་ཀྱང་། འདིར་སྟོན་པ་དང་འཁོར་གཉིས་ཚོགས་པའི་རྐྱེན་ལས་མིང་ཚིག་ཡི་གེར་སྣང་བའི་ངོ་བོ། གཙོ་
བོར་ཉོན་ཤེས་ཀྱིས་བསྡུས་ཤིང་། གཟུགས་དང་འདུ་བྱེད་ཀྱི་ཕུང་པོ་གཉིས་ཀའི་རྣམ་པ་ཅན་ནོ། །གཞན་གྱི་རྣམ་རིག་་་
ལས་བྱུང་བ། ཞེས་པ་ལ་སོགས་པས་གྲུབ་ཅིང་། མཛོད་ལས་ཀྱང་། ཆོས་ཀྱི་ཕུང་པོ་བརྒྱད་ཁྲི་དག །གང་རྣམས་ཐུབ་པས་
གསུང་དེ་དག །ཚིག་གམ་མིང་ཡིན་དེ་དག་ནི། །གཟུགས་སམ་འདུ་བྱེད་དག་ཏུ་འདུས། །ཞེས་བཤད་པ་བཞིན་ནོ། །དབྱེ་
ན་ལྔ་ལས། ངོ་བོའི་སྒོ་ནས་དབྱེ་ན་ལུང་དང་རྟོགས་པའི་ཆོས་རྣམ་པ་གཉིས་ཏེ། དེ་གཉིས་ལས། སྟོན་པའི་དམ་ཆོས་རྣམ་
གཉིས་ཏེ། ལུང་དང་རྟོགས་པའི་བདག་ཉིད་ཅན། །དེ་འཛིན་བྱེད་དང་སྨྲ་བྱེད་དང་། །སྒྲུབ་པར་བྱེད་པ་ཁོ་ནའོ། །ཞེས་སོ། །
ལུང་གི་ཆོས་ནི་གསུང་རབ་ཡན་ལག་བཅུ་གཉིས་ཏེ། བརྒྱད་སྟོང་འགྲེལ་ཆེན་ལས། མདོ་སྡེ་དབྱངས་བསྙད་ལུང་བསྟན་
དང་། །ཚིགས་བཅད་ཆེད་བརྗོད་རྟོགས་པ་བརྗོད། །དེ་ལྟར་བྱུང་དང་གླེང་བའི་དང་། །ཤིན་ཏུ་རྒྱས་དང་སྐྱེས་རབས་་་་
བཅས། །གཏན་ཕབ་རྨད་དུ་བྱུང་བའི་སྟེ། །དེ་ལྟར་རྣམ་པ་བཅུ་གཉིས་ནི། །གསུང་རབ་ཡན་ལག་བཅུ་གཉིས་སོ། །ཞེས་་་
བཤད་པའོ། །རྟོགས་པའི་ཆོས་ནི་སློབ་པ་དང་མི་སློབ་པའི་སྐྱེས་བུ་དམ་པ་རྣམས་ཀྱི་ཐུགས་རྒྱུད་ལ་བཞུགས་པའི་ས་དང་།
28



ལམ་དང་། ཏིང་ངེ་འཛིན་དང་། རྟོགས་པ་ཁྱད་པར་ཅན་རྣམས་ཡིན་ནོ། །དུས་ཀྱི་སྒོ་ནས་དབྱེ་ན་བཀའ་འཁོར་ལོ་རིམ་
པ་གསུམ་དུ་བསྐོར་བ་རྣམས་སོ། །དེ་ལའང་ལས་དང་པོ་བཞི་ཚེ་གཟུང་འཛིན་རང་རྒྱུད་པས་བཅིངས་པའི་ཉོན་མོངས་
པ་ལས་སེམས་བསྲུང་བའི་ཕྱིར་སྤང་གཉེན་བླང་དོར་བྱེད་པའི་རིམ་པ་གཙོ་བོར་སྟོན་པས་བདེན་པ་བཞིའི་ཆོས་ཀྱི་རྣམ་
གྲངས་དང་། བར་བ་གཉེན་པོ་ལ་མངོན་པར་ཞེན་པ་དགག་པའི་ཕྱིར་མཚན་ཉིད་མེད་པ་དང༌། ཐ་མ་གཤིས་ཇི་ལྟར་
གནས་བསྟན་པ་དོན་དམ་རྣམ་པར་ངེས་པའི་ཆོས་ཀྱི་རྣམ་གྲངས་གསུམ་དུ་བྱུང་བ་ཡིན་ནོ། །དབང་པོའི་སྒོ་ནས་དབྱེ་ན་
ཉན་ཐོས་དང་། རང་སངས་རྒྱས་དང་། བླ་ན་མེད་པའི་ཐེག་པ་སྟེ། གསུམ་ཉིད་མཚན་བརྗོད་ལས། ཐེག་པ་གསུམ་གྱི་་་
ངེས་འབྱུང་ལ། །ཐེག་པ་གཅིག་གི་འབྲས་བུར་གནས། །ཞེས་སོ། །བདག་པོའི་རྐྱེན་གྱི་སྒོ་ནས་དབྱེ་ན། ཞལ་ནས་གསུངས་
པ་དང༌། བྱིན་གྱིས་བརླབས་པ་དང་། རྗེས་སུ་གནང་བའི་བཀའ་དང་གསུམ་ལས། དང་པོ་ནི་བཅོམ་ལྡན་འདས་རྡོ་རྗེ་
འཆང་ལ་སོགས་པས་འོག་མིན་ལ་སོགས་པར་དངོས་སུ་གསུངས་པ་རྣམས་ཏེ། དེའང་སྐུའི་རྒྱུད་གསུངས་པའི་ཞིང་ནི་་་
སྟུག་པོ་བཀོད་པ། སྟོན་པ་ནི་རྣམ་པར་སྣང་མཛད། གསུང་གི་སྟོན་པ་འོད་དཔག་མེད་ཀྱིས་བདེ་བ་ཅན་དུ། ཐུགས་ཀྱི་་་
གནས་མངོན་པར་དགའ་བ། སྟོན་པ་མི་འཁྲུགས་པ། ཡོན་ཏན་གྱི་རིན་པོ་ཆེས་གང་བར། སྟོན་པ་རིན་ཆེན་འབྱུང་ལྡན་
གྱིས། འཕྲིན་ལས་ཀྱི་ལས་རབ་གྲུབ་པར་དོན་ཡོད་གྲུབ་པས་གསུངས་སོ། །འཁོར་ནི་སངས་རྒྱས་དང་། བྱང་ཆུབ་སེམས་
དཔའ་དང་། མཁའ་འགྲོ་མའི་ཚོགས་ལ་སོགས་པ་དཔག་ཏུ་མེད་པའོ། །ཞིང་ལྔར་སྟོན་པ་ལྔས་བསྟན་པ་དེ་དག་ཀྱང་རྡོ་
རྗེ་འཆང་ཧེ་རུ་ཀའི་བདག་ཉིད་ཀུན་ཏུ་བཟང་པོ་གཅིག་གི་རོལ་པ་ལས། གནས་སྐབས་དགོས་པའི་དབང་གིས་དེ་ལྟར་
སྣང་བ་ཡིན་ནོ། །དེ་བཞིན་དུ་རྡོ་རྗེ་བཙུན་མོའི་བྷ་ག་ལ་སོགས་པའི་གནས་ཀྱང་། འོག་མིན་ལ་སོགས་པའི་རང་བཞིན་་
དུ་འདུས་པ་སྟེ། ལོངས་སྤྱོད་རྫོགས་པའི་ཆོས་ཀྱི་སྟོན་པ་དང་གནས་སོ། །སྤྲུལ་པ་སྐུའི་གནས་ཐ་དད་པར་བཅོམ་ལྡན་་་་
འདས་ཤཱཀྱ་ཐུབ་པས་འཁོར་གྱི་དབུས་སུ་གསུང་དབྱངས་དྲུག་ཅུར་སྣང་བས་གསུངས་པ་རྣམས་སོ། །བྱིན་གྱིས་བརླབས་
པའི་བཀའ་ལ། སྐུས་བྱིན་གྱིས་བརླབས་པའི་བཀའ་རྡོ་རྗེ་སྙིང་པོའི་སྤྱི་བོར་ཕྱག་བཞག་ནས་བྱིན་གྱིས་བརླབས་པས།
མདོ་སྡེ་པ་བཅུ་བ་འཆད་པའི་སྤོབས་པ་སྐྱེས་ནས། རྣམ་པར་གྲོལ་བའི་ཟླ་བས་དྲིས་པ་ལྟ་བུའོ། །གསུང་གིས་བྱིན་གྱིས་་་
བརླབས་པའི་བཀའ་ནི་འཇམ་དཔལ་ལ་མ་སྐྱེས་དགྲའི་འགྱོད་པ་སོལ་ཅིག་ཅེས་བཀའ་སྩལ་པས། འཇམ་དཔལ་གྱིས་མ་
སྐྱེས་དགྲའི་འགྱོད་པ་སེལ་བའི་མདོ་བྱུང་བ་ལྟ་བུའོ། །ཐུགས་ཀྱིས་བྱིན་གྱིས་བརླབས་པའི་བཀའ་ནི་བཅོམ་ལྡན་འདས་་
ཟབ་མོ་སྣང་བའི་ཏིང་ངེ་འཛིན་ལ་བཞུགས་ནས། ཤཱ་རིའི་བུ་དང་སྤྱན་རས་གཟིགས་ལ་བྱིན་གྱིས་བརླབས་པས། ཤེས་་་
རབ་སྙིང་པོ་གསུངས་པ་ལྟ་བུའོ། །ཡོན་ཏན་དང་འཕྲིན་ལས་ལྷུན་གྱིས་གྲུབ་པའི་བྱིན་རླབས་ལས། འོད་ཟེར་བཀྱེ་བ་་་་
ལས་དེ་བཞིན་གཤེགས་པའི་སྐུ་སྣང་ནས་ཆོས་སྟོན་པ་འབུམ་གྱི་གླེང་གཞི་ལས་བཤད་པ་ལྟ་བུ་དང་། རི་དང་། ཤིང་དང་།
བྱ་དང་། པདྨ་དང་། རྔ་བོ་ཆེ་ལ་སོགས་པ་ལས་ཆོས་ཀྱི་སྒྲ་དབྱངས་འབྱུང་བ་ལྟ་བུ་སྟེ། བཤད་སྦྱར་ལས། སྟོན་པ་འདི་ཡི་
བྱིན་རླབས་ཀྱིས། །བྱའམ་ཤིང་བུ་རྡེའུ་དང་། །པདྨོ་དག་དང་དཔག་བསམ་ཤིང༌། །རྔ་བོ་ཆེ་ལས་བྱུང་བ་ཡང་། །རྒྱལ་བས་
བྱིན་གྱིས་བརླབ་པའི་ཕྱིར། །དེ་དག་བཀའ་ཞེས་བྱ་བར་འདོད། །ཅེས་པ་དང་། ཨ་རལླི་ལས། རི་དང་རྡེའུ་ཤིང་བུ་དང་།
23



པདྨོ་དག་དང་དཔག་བསམ་ཤིང་། རྔ་བོ་ཆེ་ལས་བྱུང་བ་ཡང་། རྒྱལ་བས་བྱིན་གྱིས་བརླབ་པའི་ཕྱིར། དེ་དག་བཀའ་ཞེས་
བྱ་བར་འདོད། ཅེས་སོ། །དེ་བཞིན་དུ་ཉན་ཐོས་གང་དག་བྱིན་གྱིས་བརླབས་པའི་མཐུ་ལས་ཆོས་སྨྲ་བ་དང་། སྐྱེས་པ་་་་
དང་། བུད་མེད་དང་། ཁྱེའུ་དང་། བུ་མོ་ལ་སོགས་པ་འཕྲིན་ལས་ཆེན་པོའི་མཐུས་ཆོས་སྨྲ་བ་དག་ཀྱང་བཀར་བསྡུ་བ་ནི།
སྡུད་པ་ལས། རྒྱལ་བའི་ཉན་ཐོས་གང་དག་ཇི་སྙེད་ཆོས་སྟོན་དང་། །འཆད་དང་རིག་པ་དག་དང་ལྡན་པར་བརྗོད་པ་་་
དང་། །མཆོག་འཕགས་བདེ་བ་བྱེད་དང་དེ་ཡི་འབྲས་ཐོབ་པ། །དེ་དག་ཀུན་ཀྱང་དེ་བཞིན་གཤེགས་པའི་སྐྱེས་བུའི་་་་་
མཐུས། །ཅི་ཕྱིར་ཞེ་ན་རྒྱལ་བས་ཆོས་ཚུལ་གང་བསྟན་པ། །དེ་ལ་མི་མཆོག་སློབ་མར་གྱུར་པས་སྔོན་བསླབས་ཤིང་། །
མངོན་སུམ་བྱས་ནས་བསླབ་པ་ཇི་བཞིན་སྟོན་བྱེད་པ། །སངས་རྒྱས་མཐུས་བྱེད་རང་གི་སྟོབས་ཀྱི་མཐུས་མ་ཡིན། །ཞེས་
སོ། །དེ་བཞིན་དུ་མོད་དང་རྒྱུད་རྣམས་སུ་སངས་རྒྱས་ཉིད་ཀྱི་གསུང་དང༌། གཞན་རྣམས་ཀྱི་ཚིག་འདྲེས་མར་བྱུང་ཡང་།
བཀའ་བཞག་པ་རྣམས་རྣམ་བཞག་འདིས་ཤེས་པར་བྱའོ། །རྗེས་སུ་གནང་བའི་བཀའ་ནི་མྱ་ངན་ལས་འདས་པའི་མདོ་་
ལས། ཀུན་དགའ་བོ་ང་ཡོངས་སུ་མྱ་ངན་ལས་འདས་པའི་འོག་ཏུ་བསྡུ་བ་བྱེད་པའི་ཚེ། འདི་སྐད་བདག་གིས་ཐོས་པའི་
དུས་གཅིག་ན་ཞེས་པས་གླེང་བསླངས་ལ། བར་དུ་མཚམས་སྦྱར་བའི་ཚིག་དང་། མཐར་བཅོམ་ལྡན་འདས་ཀྱིས་་་་་
གསུངས་པ་ལ་མངོན་པར་བསྟོད་དོ་ཞེས་བྱ་བའི་བར་གྱིས་སྡུས་ཤིག་ཅེས་གསུངས་པ་ལྟ་བུའོ། །གཉེན་པོ་དང་རྣམ་་་་
གྲངས་ཀྱི་སྒོ་ནས་དབྱེ་ན། ཆོས་ཀྱི་ཕུང་པོ་བརྒྱད་ཁྲི་བཞི་སྟོང་སྟེ། སྒྲོན་གསལ་ལས། ཐུབ་པ་ཆེན་པོས་ཆོས་ཕུང་པོ། །
བརྒྱད་ཁྲི་བཞི་སྟོང་གསུངས་པ་ལས། །ཞེས་སོ། །དེའང་འདོད་ཆགས་ལས་གྱུར་པ་ཉི་ཁྲི་ཆིག་སྟོང་གི་གཉེན་པོར་འདུལ་
བའི་སྡེ་སྣོད་ཉི་ཁྲི་ཆིག་སྟོང་། ཞེ་སྡང་དང་། གཏི་མུག་དང་ཆ་མཉམ་ལས་གྱུར་པ་ཉི་ཁྲི་ཆིག་སྟོང་གི་གཉེན་པོར་མདོ་སྡེ་
དང་། མངོན་པ་དང་། སྡེ་སྣོད་གསུམ་ཆ་མཉམ་པ་ཉི་ཁྲི་ཆིག་སྟོང་གསུངས་ཏེ། མི་ཟད་པའི་གཏེར་བསྟན་པ་ལས། །
འདོད་ཆགས་ཞེ་སྡང་གཏི་མུག་དང་། །དུག་གསུམ་ཆ་མཉམ་སྤྱོད་པ་དག །ཉི་ཁྲི་ཆིག་སྟོང་གཉེན་པོར་ནི། །ཆོས་ཀྱི་ཕུང་
པོ་དེ་སྙེད་གསུངས། །ཞེས་པ་དང༌། གསང་སྙིང་ལས། ཉོན་མོངས་པ་སྟོང་ཕྲག་བརྒྱད་ཅུ་རྩ་བཞིའི་གཉེན་པོར་ཆོས་སྟོང་
ཕྲག་བརྒྱད་ཅུ་རྩ་བཞི་གསུངས་སོ། །གསུང་ངོ༌། །གསུང་བར་འགྱུར་རོ། །ཞེས་སོ། །དེའང་སྡེ་སྣོད་གསུམ་ནི་དུག་གསུམ་སོ་
སོའི་གཉེན་པོ་སྟེ་རྒྱུ་མཚན་ཉིད་ཀྱི་ཐེག་པ་ཡིན་ལ། སྡེ་སྣོད་ཆ་མཉམ་པ་ནི་གསང་སྔགས་རིག་པ་འཛིན་པ་སྟེ་དུག་་་་
གསུམ་འདྲེས་ཤིང་འདུས་པ་མཐའ་དག་གི་གཉེན་པོར་འབྲས་བུ་རྡོ་རྗེའི་ཐེག་པ་བསྟན་པས། དེ་ལྟར་ན་བརྒྱད་ཁྲི་བཞི་
སྟོང་དུ་བསྡོམས་པ་སྟེ། ཡོན་ཏན་བཀོད་པའི་རྒྱུད་ལས། ཕྱི་ཡི་སྡེ་སྣོད་གསུམ་དག་ནི། །འདོད་ཆགས་ཞེ་སྡང་གཏི་མུག་་་
དག །སོ་སོའི་གཉེན་པོར་བསྟན་པ་སྟེ། །བླ་མེད་མཉམ་པའི་གསང་སྔགས་ནི། །ཉོན་མོངས་ཀུན་གྱི་གཉེན་པོར་བསྟན། །
ཀུན་ཀྱང་བརྒྱད་ཁྲི་བཞི་སྟོང་ཉིད། །རྒྱལ་བ་རྣམས་ཀྱིས་ཆོས་ཕུང་པོ། །ཉོན་མོངས་གཉེན་པོར་བསྟན་པ་ཡིན། །ཅེས་སོ། །
དེ་ལ་ཆོས་ཀྱི་ཕུང་པོ་ནི་ཡན་ལག་དང་ཉིང་ལག་འདུས་པས་ལུས་སམ་ཕུང་པོ་ཞེས་བརྗོད་པ་ལྟར་ཉོན་མོངས་པ་གཅིག་
དྲུངས་ནས་འབྱིན་ཅིང་། ཐར་པ་ཐོབ་པའི་ཆ་རྐྱེན་དུ་གཞི་མལ་འབྲས་བུ་ཐ་དད་པ་སྟོན་པའི་རྣམ་གྲངས་རྫོགས་པའི་་་
ཕུང་པོ་སྟེ། ནད་གཅིག་གི་གཉེན་པོར་སྡེ་ཚན་གཅིག་པའི་སྨན་སྣ་ཚང་བ་ཚོགས་ན་སྐབས་དེར་སྨན་ཚོགས་ཅེས་པ་ལྟ་་་



བུར་ཤེས་པ་བྱ་སྟེ། མཛོད་ལས། སྤྱོད་པ་རྣམས་ཀྱི་གཉེན་པོར་ནི། །ཆོས་ཀྱི་ཕུང་པོ་མཐུན་པར་གསུངས། །ཞེས་པ་དང་།
འཇིག་རྟེན་གསུམ་སྣང་ལས། ཉོན་མོངས་པ་འཇོམས་ཕྱིར་ཆོས་ཕུང་པོ། །དེ་ཡི་གྲངས་གཞན་རབ་ཏུ་ངེས། ཞེས་པ་་་ས
བཞིན་ནོ། །འདིར་ཆོས་ཀྱི་ཕུང་པོའི་ཚད་ལ། ཁ་ཆེ་ཡེ་ཤེས་རྡོ་རྗེ་ལ་སོགས་པ་ཁ་ཅིག་ཟློ་ཀ་སྟོང་ལ་འདོད་དེ། ས་སྡེ་ལས།
གནས་བརྟན་ཀུན་དགའ་བོས་ཆོས་ཀྱི་ཕུང་པོ་བརྒྱད་ཁྲི་བཞི་སྟོང་གང་དག་བཟུང་བ་རྣམས་ནི། སྡེ་སྣོད་གསུམ་པོ་འདི་
དག་ཡིན་ཏེ། ཆོས་ཀྱི་ཕུང་པོ་གཅིག་གི་ཚད་ནི་ཇི་ཙམ་ཡིན་ཞེ་ན། གྲངས་བརྒྱ་ཕྲག་བཅུ་ནི་ཆོས་ཀྱི་ཕུང་པོ་གཅིག་སྟེ་་་་
ཞེས་འདོད་ལ། ན་ག་བོ་དྷི་ལ་སོགས་པ་ནི། ཆོས་གང་ཞིག་གི་མིང་ཚིག་ལྷའི་གོས་ལྟར་སྲབ་པའི་གྲོ་གའམ་ཏ་ལ་ལར།
སྐྲའི་རྩེ་མོའི་ཆ་ཤས་ཀྱིས་མཐའ་འཇགས་མེད་པར་བྲིས་པ། གླང་པོ་ཆེ་དར་མའི་རྒྱབ་ནོན་པ་ལ་འདོད་ཅིང་། ཁ་ཅིག་་་
ཕུང་པོ་ཁམས་དང་སྐྱེ་མཆེད་ལ་སོགས་པའི་གཏམ་རེ་རྫོགས་པར་སྟོན་པ་ལ་འདོད་ལ། ཁ་ཅིག་བསྟན་བཅོས་བར་མ་་་
གཅིག་གི་ཚད་ལ་འདོད་དེ། ཤཱ་རིའི་བུས་མཛད་པའི་མངོན་པ་སྡེ་གཅིག་ལ། ཟློ་ཀ་བཞི་སྟོང་ཡོད་པ་ཆོས་ཀྱི་ཕུང་པོར་་་
བྱས་པ་ལྟ་བུའོ་ཞེས་ཟེར་ཏེ། མཛོད་ལས། ཁ་ཅིག་བསྟན་བཅོས་ཚད་ཅེས་ཟེར། །ཕུང་པོ་ལ་སོགས་གཏམ་རེའང་ཡིན། །
ཅེས་འདོད་དེ། དེ་དག་ཀྱང་ཉོན་མོངས་པ་རེ་རེའི་གཉེན་པོར་རེ་རེ་སྟོན་པ་ལ་མང་ཉུང་གི་དབང་གིས་བཞག་པའི་ཚད་
ཡིན་གྱི། གྲངས་དེར་འཆད་པའི་ཚད་མ་ཡིན་པས། གཉེན་པོ་རེ་རྫོགས་པའི་དབང་གིས་བཞག་པ་ཉིད་ལེགས་པར་་་་་
གཟུངས་བར་བྱའོ། །བཀའི་ངེས་ཚིག་ནི་གོང་མ་མཆོག་གིས་གསུངས་ཞེས་བྱ་ལ། དགོས་ཆེད་ནི་འགྲོ་བ་རྣམས་ཀྱིས་་་་་
གནས་སྐབས་དང་མཐར་ཐུག་གི་དོན་གཉིས་འགྲུབ་པའི་ཕྱིར་གསུངས་ཏེ། ཡེ་ཤེས་རྒྱས་པ་ལས། འགྲོ་བའི་དོན་གཉིས་
བསྒྲུབ་ཕྱིར་བཅོམ་ལྡན་བཀའ། །འཁོར་གྱི་ནང་དུ་སེང་གེའི་སྒྲ་བསྒྲགས་པ། །དེས་ནི་དཀར་པོ་རྣམ་པར་འཕེལ་བ་དང་།།
ཉོན་མོངས་ནད་ཀུན་རབ་ཏུ་ཞི་བར་མཛད། །ཅེས་སོ། །ཞེས་གསུངས་སོ། །
གཉིས་པ། རིང་ལུགས་པ་ཆེན་པོ་རྣམས་ཀྱི་འཆད་ཚུལ་ལ་ཆོས་མངོན་པ་ལས་གསུངས་པ་ལྟར་གྱི་འཆད་ཚུལ་དང་།
ཐེག་པ་ཆེན་པོའི་མདོ་སྡེ་རྣམས་ཀྱི་དགོངས་པ་དང་། དེ་དག་གི་དོན་ཕྱོགས་གཅིག་ཏུ་བསྡུས་ཏེ་འཆད་ཚུལ་ལོ། ། །
དང་པོ་ནི། མི་ཕམ་འཇམ་པའི་དབྱངས་ཀྱིས། དེ་ལ་ཆོས་ཀྱི་འཁོར་ལོ་ནི་མཐོང་བའི་ལམ་དེ་ཉིད་ཡིན་ཏེ། མྱུར་་་་
བར་འགྲོ་བ་དང་། སོགས་སྒྲས་འདོར་བ་དང་། འཇུག་པ་དང་། མ་རྒྱལ་བ་ལས་རྒྱལ་བར་བྱེད་པ་དང་། རྒྱལ་བ་རྣལ་དུ་
འགོད་པས་དང་། འཕར་བ་དང་། འབབ་པ་ཞེས་བྱ་བ་འཁོར་ལོ་རིན་པོ་ཆེ་དང་། ཆོས་མཐུན་པས་སོ། །དེ་ལ་མཐོང་་་་
ལམ་སྐད་ཅིག་བཅོ་ལྔ་བར་མ་ཆད་དུ་གཅིག་རྗེས་གཅིག་མྱུར་དུ་སྐྱེ་བ་དང་། བདེན་པའི་དམིགས་རྣམ་དང་བར་ཆད་་་་
མེད་ལམ་སྔ་མ་འདོར་བས་དང་། བདེན་པའི་དམིགས་རྣམ་དང་རྣམ་གྲོལ་ལམ་ཕྱི་མ་རྣམས་ལ་འཇུག་པ་དང་། བར་་་་
ཆད་མེད་ལམ་གྱིས་སྔར་མ་རྒྱལ་བ་མཐོང་སྤང་རྣམས་ཐོབ་པ་གཅོད་པའི་ཚུལ་གྱིས་དེ་ལས་རྒྱལ་བར་བྱེད་པ་དང་། རྣམ་
གྲོལ་ལམ་གྱིས་བྲལ་ཐོབ་བཟུང་བས་རྒྱལ་བ་རྣམ་དུ་འགོད་པ་དང་། འཕར་བ་ནི། རྣམ་གྲོལ་གྱི་ལམ་ལས་གོང་མའི་་་་་
བདེན་པ་ལ་འཇུག་པའོ། །འཐབ་པ་ལ་བར་ཆད་མེད་ལམ་དང་འདོད་པའི་དབེན་པ་ལ་འཇུག་པའོ། །བཙུན་པ་་་་
དབྱངས་སྒྲོགས་ན་རེ། མཐོང་ལམ་འཕགས་ལམ་བརྒྱད་ནི། འཁོར་ལོའི་རྩིབས་དང་སོགས་ཀྱི་སྒྲས་ལྟེ་བ་དང་། མུ་ཁྱུད་་་
31



དང་འདྲ་བས་ཆོས་ཀྱི་འཁོར་ལོ་ཞེས་བྱའོ་ཟེར། དེ་ལ་ཤེས་རབ་ཀྱི་བསླབ་པ། ཡང་དག་པའི་ལྟ་བ་དང་། རྟོག་པ་དང་།
རྩོལ་བ་དང་། དྲན་པ་བཞི་ནི་རྩིབས་ལྟ་བུ་སྟེ་ཕན་ཚུན་འཇུག་པའི་ཕྱིར་དང་མཐོང་སྤང་གཅོད་པས་སོ། །ཡང་དག་པའི་
ངག་དང་། ལས་མཐའ། འཚོ་བ་གསུམ་ནི། ལྟེ་བ་དང་འདྲ་སྟེ་དེ་དག་ཚུལ་ཁྲིམས་ཀྱི་བསླབ་པ་ཡིན་ལ། དེ་ལ་བརྟེན་ནས་
སེམས་ཀྱི་བསླབ་པ་ཏིང་འཛིན་ཐོབ་ལ། དེས་ཤེས་རབ་ཀྱི་བསླབ་པ་སྐྱེད་པས་སོ། །ཏིང་འཛིན་མུ་ཁྱུད་དང་འདྲ་སྟེ་དེས་
གཞན་ཉེ་བར་འཛིན་པའི་ཕྱིར་རམ་དམིགས་པ་ལ་སེམས་སྡུད་པའི་ཕྱིར་རོ་ཟེར། ཆོས་འཁོར་མཐོང་ལམ་ལ་ཟེར་བ་་་་
ཡང་མདོ་ལས། ཀུན་ཤེས་ཀོ་ཌི་ནྱ་ལ་མཐོང་ལམ་སྐྱེས་པ་ལ་སྐབས་དེར་ཆོས་ཀྱི་འཁོར་ལོ་བསྐོར་ཞེས་གསུངས་པས་སོ་་་
ཟེར་རོ་ཞེས་སོ། །
གཉིས་པ་ནི། ཀུན་མཁྱེན་འཇིགས་མེད་གླིང་པས། གསུང་ནི་འགོག་ལམ་གྱི་བདེན་པའི་ངོ་བོ་ཉིད་བསྟན་པ་ཐམས་
ཅད་ཀྱི་རང་བཞིན་དུ་གནས་པས་འཆིང་བ་མཐའ་དག་གིས་བཅིངས་པའི་སོ་སོ་སྐྱེ་བོ་རྣམས་ཀྱང་ཚེ་རབས་གཞན་དུ་་
རང་གི་ཕ་མར་ཤེས་པའི་བྱམས་པ་དང་སྙིང་རྗེ་དྲིན་གསབ་པ་ལ་བརྩོན་ཞིང་གསབ་པ་དེ་ཡང་རང་གི་བརྙེས་པའི་་་་་
གནས་མ་ནོར་བའི་ལམ་དམ་པའི་ཆོས་ཀྱི་འཁོར་ལོས་སངས་རྒྱས་ཀྱི་གོ་འཕང་ལ་འགོད་པའི་རྒྱུ་མ་ནོར་བ་ཡིན་པས་སོ།།
དེ་ལ་གསུང་གི་རང་བཞིན་ནི་རྣམ་པ་ཐམས་ཅད་པ་ཡིན་པས། འཇིག་རྟེན་གྱི་ཁམས་ན་གནས་པའི་སེམས་ཅན་ཇི་སྙེད་
པའམ། སློབ་པ་སོ་སོ་སྐྱེ་བོ། ཉན་ཐོས་དང་། རང་སངས་རྒྱས་དང་། བྱ་ཆུབ་སེམས་དཔའ་བློ་གྲོས་ཆེན་པོ་དང་ལྡན་པའི་
བར་གྱིས་དུས་གཅིག་ཏུ་དྲི་བ་མི་འདྲ་བ་རེ་རེ་ནས་ཞུས་ཀྱང་། རང་རང་གི་ཁམས་དང་། དབང་པོ་དང་། སྐལ་བའི་རིམ་
པ་དང་འཚམ་པའི་ལན་དབྱངས་གཅིག་གིས་འདེབས་པའི་ཁྱད་ཆོས་ཅན་ཏེ། བདེན་པ་པོའི་ལེའུར། འདིར་ནི་སེམས་་
ཅན་ཀུན་གྱིས་ངེས་པའི་ཚིག་མང་པོ་དག་གིས་དུས་གཅིག་ཞུ་ཞུས་ན། སེམས་ཀྱི་སྐད་ཅིག་གཅིག་ལ་ཐུགས་ཆུད་ནས།
གསུང་དབྱངས་གཅིག་གིས་སོ་སོར་ལན་ཡང་འདེབས། ཞེས་དང་། ཏིང་ངེ་འཛིན་རྒྱལ་པོ་ལས། འཇིག་རྟེན་ཕན་པ་ཁྱེད་
ཀྱི་གསུང་གཅིག་ལས། །མོས་པ་ཐ་དད་བཞིན་དུ་སྒྲ་འབྱུང་སྟེ། །རྒྱལ་བས་བདག་ལ་བསྟན་སྙམ་སོ་སོར་སེམས། །ཞེས་སོ། །
དེ་ལྟར་ངེས་པའི་དོན་གྱི་རྒྱུ་མཚན་ནི་འདི་ཡིན་ཏེ། གསུང་སྒྲ་ཚིག་རང་མཚན་པར་མེད་ལ། གདུལ་བྱའི་མོས་པ་དང་།
སངས་རྒྱས་ཀྱི་བྱིན་རླབས་དང་། དུས་སུ་ཚོགས་པའི་རྐྱེན་གསུམ་འཛོམ་པ་ལས་སྐྱེས་བུའི་རྣམ་རིག་ལ་གསལ་བ་སྟེ།
གསང་བ་བསམ་གྱིས་མི་ཁྱབ་པའི་མདོ་ལས། ཞི་བའི་བློ་གྲོས། གང་གི་ཚེ་བཅོམ་ལྡན་འདས་ཀྱིས་འདི་སྐད་དུ། ཀོ་ཌི་་་་
ལ་མིག་མི་རྟག་གོ་ཞེས་བཀའ་སྩལ་པའི་ཚེ། སྡུག་བསྔལ་གྱིས་འདུལ་བ་རྣམས་ཀྱིས་ནི་མིག་སྡུག་བསྔལ་ལོ་ཞེས་ཐོས་སོ། །
བདག་མེད་པས་འདུལ་བ་རྣམས་ཀྱིས་ནི། མིག་བདག་མེད་དོ་ཞེས་ཐོས་སོ། །སྟོང་པ་ཉིད་ཀྱི་འདུལ་བ་རྣམས་ཀྱིས་ནི།
མིག་སྟོང་པ་ཉིད་དོ་ཞེས་པ་ཐོས་སོ། །ཞི་བས་འདུལ་བ་རྣམས་ཀྱིས་ནི་མིག་ཞི་བའོ་ཞེས་ཐོས་སོ། །དབེན་པས་འདུལ་བ་
རྣམས་ཀྱིས་ནི། མིག་དབེན་པའོ་ཞེས་ཐོས་སོ། །མི་རྟག་པས་འདུལ་བ་རྣམས་ཀྱིས་ནི། མིག་མི་རྟག་གོ་ཞེས་ཐོས་སོ། །ཞེས་
པ་ལྟར་རོ། །དེའི་ཕྱིར་ངེས་པའི་དོན་མཐར་ཐུག་པར་སངས་རྒྱས་ཀྱི་རང་བཞིན་ནི་ཆོས་ཀྱི་སྐུ་ཡིན་ན། གསུང་ཚིག་དང་
ཡི་གེར་གནས་པའི་སྒྲ་ཚིག་རང་མཚན་པར་མི་བལྟ་སྟེ། ཞེས་དང་། གཞན་ཡང་འཕགས་པ་དཀོན་མཆོག་རྩེགས་པའི་་་
32



ཆོས་ཀྱི་རྣམ་གྲངས་དང་། ཐེག་པ་ཆེན་པོ་རྒྱུད་བླ་མ་ཡུམ་བར་མ། ཤེར་ཕྱིན་བདུན་བརྒྱ་པ། མདོ་སྡེ་ཡོན་ཏན་བཀོད་་་་
པའི་རྒྱལ་པོ། དགོངས་པ་ངེས་འགྲེལ། མདོ་དགོངས་པ་ལུང་སྟོན་སོགས་ཁུངས་སུ་མཛད་ནས་རྒྱལ་བ་ཀློང་ཆེན་རབ་
འབྱམས་ཀྱིས་གྲུབ་མཐའ་རིན་པོ་ཆེར་གསུངས་པ་བཞིན་རྒྱས་པར་གཏན་ལ་དབབ་མོད་འདིར་ཡི་གེས་འཇིགས་པས་
མ་བཀོད་དོ། ། །
གསུམ་པ་ནི། སློབ་དཔོན་ཆེན་པོ་བློ་གྲོས་མཐའ་ཡས་ཀྱིས། སྤྱིར་ཆོས་ཀྱི་འཁོར་ལོ་ཞེས་བྱ་བ་སྟོན་པས་གསུངས་་་
པའི་དམ་པའི་ཆོས་གང་ཞིག མི་མཐུན་ཕྱོགས་འཇོམས་ཤིང་གཅོད་པའི་ནུས་པ་ཅན་ནོ། །དེའང་བྱེ་བྲག་ཏུ་སྨྲ་བ་རྣམས་
ཀྱིས་མཐོང་ལམ་ཁོ་ན་ཆོས་འཁོར་དུ་འདོད་དེ། མཛོད་ལས། ཆོས་ཀྱི་འཁོར་ལོ་མཐོང་བའི་ལམ། །མྱུར་བར་འགྲོ་སོགས།
ཞེས་བཤད་པ་ལྟར། འཁོར་ལོས་སྒྱུར་བའི་འཁོར་ལོ་རིན་པོ་ཆེ་ནི་འདོང་བར་འདོད་པའི་སར་མྱུར་དུ་འགྲོ་བ་དང་།
ཡུལ་གཞན་འདོར་ཞིང་གཞན་དུ་འཇུག་པ་དང༌། གྲོང་དང་གྲོང་རྡལ་སོགས་མ་རྒྱལ་བ་ལས་རྒྱལ་བ་དང་། རྒྱལ་བ་རྣལ་
དུ་འགོད་པ་དང་། གནས་ལ་ལར་འཕར་ཞིང་ལ་ལར་འབབ་པ་ལྟར། སྐད་ཅིག་བཅོ་ལྔས་བདེན་པ་རྟོགས་པའི་ཕྱིར་་་་་
མྱུར་དུ་འགྲོ་བ་དང་། བར་ཆད་མེད་ལམ་འདོར་བ་དང་། རྣམ་གྲོལ་ལམ་མངོན་དུ་བྱ་བའི་ཕྱིར་འཇུག་པའམ། བདེན་་་་
པའི་དམིགས་པ་གཞན་འདོར་ཞིང་། གཞན་དུ་འཇུག་པ་དང་། བར་ཆད་མེད་ལམ་གྱིས་འཇིགས་ལྟ་སོགས་ཉོན་མོངས་
པ་མ་རྒྱལ་བ་རྣམས་ལས་ཐོབ་པ་གཅོད་པའི་སྒོ་ནས་རྒྱལ་བར་བྱེད་པ་དང་། རྣམ་གྲོལ་ལམ་གྱིས་ཉོན་མོངས་བྲལ་བའི་་
ཐོབ་པ་དང་། ལྷན་ཅིག་སྐྱེས་པའི་སྒོ་ནས་རྒྱལ་བ་རྣལ་དུ་འདོད་པ་དང་། གཟུགས་དང་གཟུགས་མེད་པའི་ཁམས་ལ་་་
དམིགས་ནས་འཕར་བ་དང་། འདོད་པའི་ཁམས་ལ་དམིགས་ནས་འབབ་པ་ལ་སོགས་པ་རྣམས་ཀྱི་ཕྱིར། ཆོས་འཁོར་ནི་
མཐོང་ལམ་ཁོ་ནའོ་ཞེས་སོ། །མདོ་སྡེ་བ་རྣམས་ཀྱིས་ནི། མཐོང་སྒོམ་མི་སློབ་ལམ་གསུམ་ག་དེ་སྟོན་པར་བྱེད་པའི་ཆོས་ཀྱི་
རྣམ་གྲངས་དང་བཅས་པ་ཆོས་འཁོར་དུ་འདོད་དེ། སློབ་དཔོན་རྒྱལ་པོའི་སྲས་ཀྱིས། དེ་ལྟ་བས་ན་ཆོས་ཀྱི་རྣམ་གྲངས་་
དེ་ཉིད་ཆོས་ཀྱི་འཁོར་ལོ་ཡང་ཡིན་ཏེ། ཆོས་ཀྱི་འཁོར་ལོ་རབ་ཏུ་སྟོན་པའི་ཕྱིར་རོ། །ཞེས་དང་། མཐོང་བ་དང་སྒོམ་པ་་་
དང་མི་སློབ་པའི་ལམ་ཡང་ཆོས་ཀྱི་འཁོར་ལོ་ཡིན་ཏེ། གདུལ་བྱའི་སྐྱེ་བོའི་རྒྱུད་ལ་འཇུག་པས་འཁོར་ལོ་ཞེས་བྱ་བའི་ཕྱིར་
རོ། །ཞེས་བཤད་པས་སོ། །ཐེག་ཆེན་པ་ལྟར་ན་ཚོགས་ལམ་ནས་མི་སློབ་ལམ་གྱི་བར་ལམ་ལྔ་པོ་ཐམས་ཅད་ཆོས་ཀྱི་་་་་
འཁོར་ལོ་ཡིན་ཏེ། དབུ་མ་བ་ཆོས་བཤེས་ཀྱིས། ཆོས་ཀྱི་འཁོར་ལོ་ཁ་ཅིག་ནི་ཚོགས་ཀྱི་ལམ་མོ། །ཁ་ཅིག་ནི་སྦྱོར་བའི་ལམ་
མོ། །ཁ་ཅིག་ནི་བར་ཆད་མེད་པའི་ལམ་གྱི་བར་རོ། །ཞེས་བཤད་ཅིང་རྣམ་གྲོལ་གྱི་ལམ་ཡང་ཆོས་ཀྱི་འཁོར་ལོ་ཐམས་་་
ཅད་ཀྱི་མཆོག་ཏུ་གྱུར་པ་སྟེ། རྒྱ་ཆེར་རོལ་པའི་མདོར་བྱམས་པ་ཆོས་ཀྱི་འཁོར་ལོ་དེ་ནི་གཏིང་མི་དམིགས་པའི་ཕྱིར་ཟབ་
པའོ། །ཞེས་པ་ལ་སོགས་པ་རྒྱ་ཆེར་གསུངས་པས་སོ། །ལམ་དེ་དག་བརྗོད་བྱར་སྟོན་པའི་གསུང་རབ་ཀུན་ཀྱང་ཆོས་ཀྱི་ས་
འཁོར་ལོར་འཇོག་པ་སྟེ། སློབ་དཔོན་དབྱིག་གཉེན་གྱིས། ཀུན་རྫོབ་ཀྱི་ངོ་བོ་བསྟན་པའི་རང་བཞིན་གྱི་འཁོར་ལོ་ནི་ཆོས་
ཀྱི་འཁོར་ལོ་ཡིན་ནོ། །ཞེས་དང་། ཤེར་ཕྱིན་དང་མངོན་པ་སོགས་ཀྱི་མིང་ཡང་གཞུང་ལུགས་ལ་འཇུག་པ་མི་འགལ་བ་་་
བཞིན་དུ་འདིར་ཡང་རིགས་པའི་ཕྱིར་རོ། །ཡང་ན་ཆོས་འཁོར་དངོས་རྟོགས་པའི་ཆོས་དང་ཚོགས་སྦྱོར་གྱི་ལམ་དེའི་་་༌་
33



་.
འt
，
：
;
ཡན་ལག་ཡིན་ཞིང་། གསུང་རབ་ནི་དེ་དག་གཞན་རྒྱུད་ལ་གོ་བར་བྱེད་པའི་ཕྱིར་ཆོས་འཁོར་བསྐོར་བ་ཞེས་བྱ་བར་་་་་
བཤད་ཀྱང་ལེགས་པའི་ཕྱོགས་གཅིག་ཡིན་ནོ། །དེ་ལ་བྱེ་བྲག་ལུང་གི་ཆོས་འཁོར་གྱི་ངོ་བོ་ནི། སྟོན་པས་གསུངས་པའི་
དམ་ཆོས་གང་ཞིག མྱ་ངན་ལས་འདས་པའི་རྒྱུ་འབྲས་ངོ་བོ་ཉིད་གསུམ་གང་རུང་བརྗོད་བྱའི་གཙོ་བོར་གྱུར་པ་ངག་གི་
རྣམ་པར་སྣང་བའི་རྣམ་རིག་གོ །དེའི་མཚན་བཞིའང་། བདག་རྐྱེན་སངས་རྒྱས་ཀྱི་ཡེ་ཤེས་དང་། རྒྱུ་རྐྱེན་གདུལ་བྱའི་་་
འགྲོ་བ་རྣམས་ཀྱི་རྒྱུད་དག་པ་གཉིས་ལ་བརྟེན་ནས་གདུལ་བྱ་དེའི་ཤེས་པ་མིང་ཚིག་ཡི་གེའི་རྣམ་པར་སྣང་བ་ཉིད་ཡིན་
གྱི། བཅོམ་ལྡན་འདས་ལ་ངག་ཀུན་ནས་སློང་བའི་བག་ཆགས་མི་མངའ་བའི་ཕྱིར་དང་། ནང་གི་ཤེས་པ་ཕྱི་རོལ་གི་སྒྲར་་
ཉེན་པའི་མ་རིག་པ་མེད་པའི་ཕྱིར་དོན་དམ་པར་དེ་བཞིན་གཤེགས་པས་བཞེད་པའི་དབང་གིས་བསྟན་པ་ནི་མ་ཡིན་ནོ། །
།དེ་ལྟ་བས་ན་ཐེག་ཆེན་གྱི་མདོ་སྡེ་འགའ་ཞིག་ལས། བདེ་བར་གཤེགས་པས་ཆོས་ཚིག་འབྲུ་གཅིག་ཀྱང་མ་བསྟན་པར་་་
བཤད་པའང་དོན་འདི་ལ་དགོངས་སོ། །ཐེག་དམན་པ་དག་གིས་དེ་ལྟར་མི་འདོད་དེ། མཛོད་ལས། གང་རྣམས་ཐུབ་་་་
པས་གསུངས་དེ་དག །ཚིག་གམ་མིང་ཡིན་དེ་དག་ནི། །གཟུགས་དང་འདུ་བྱེད་དག་ཏུ་འདུས། །ཞེས་བཤད་པ་ལྟར། བྱེ་་
སྨྲས་གསུང་རབ་ཀྱི་ངོ་བོ་མིང་ཚིག་ཡི་གེའི་ཚོགས་པ་སྒྲ་སྤྱིའི་ཕྲེང་བར་འདོད་པས་ལྡན་མིན་འདུ་བྱེད་དང་། མདོ་སྡེ་་་་
བས་དེ་སྒྲ་རང་མཚན་པར་འདོད་པས་གཟུགས་ཕུང་སྟེ་དངོས་པོའི་མཐའ་གཉིས་སུ་སྨྲ་བར་བྱེད་དོ། །ཞེས་དང་། ཡང་
དེ་ལས། ངེས་ཚིག་དྷརྨ་ཙཀྲའི་སྒྲ་ཕྱི་མ། རྟོགས་པ་འཕོ་དང་ལུང་གི་ཆོས་ཕུང་ཚོགས། ལེགས་སྦྱར་གྱི་སྐད་དུ་དྷརྨ་ཙཀྲ་་་
ཞེས་བྱ་བ་དྷརྨའི་སྒྲ་བཤད་གོང་དུ་སོང་། ཙཀྲའི་སྒྲ་འཕོ་བ་དང་ཚོགས་པ་ལའང་འཇུག་པས་རྟོགས་པའི་ཆོས་འཁོར་་་་
གདུལ་བྱའི་རྒྱུད་ལ་འཕོ་བ་ལྟར་སྣང་བའི་ཕྱིར་དང་། ལུང་གི་ཆོས་འཁོར་ཆོས་ཀྱི་ཕུང་པོ་མང་པོའི་བདག་ཉིད་ཡིན་པའི་
ཕྱིར་དེ་སྐད་ཅེས་བྱ་སྟེ། ཆོས་བཤེས་ཀྱིས་ཀྱང་། འཁོར་ལོ་ནི་གདུལ་བྱའི་རྒྱུད་ལ་འཕོ་བར་སྣང་བས་ནའམ། ཚོགས་ཀྱིས་
དོན་གྱི་ཕྱིར་འཁོར་ལོ་སྟེ་སྒྲའི་དོན་ནི་དེ་དག་དང་ཉེ་བའི་ཕྱིར་རོ། །ཞེས་སོ། ཡང་མིང་གི་རྣམ་གྲངས་ཚངས་པའི་འཁོར་
ལོ་ཞེས་བྱ་བའང་། མཛོད་ལས། དེ་ཉིད་ཚངས་ཚུལ་ཚངས་པ་ཡི། །འཁོར་ལོ་ཚངས་པས་བསྐོར་ཕྱིར་རོ། །ཞེས་སོ། །ཞེས་
འབྱུང་བ་ལྟར་རོ། །ལུང་གི་ཆོས་དེ་ལ་དབྱེ་ན་ཆོས་ཀྱི་འཁོར་ལོ་རྣམ་པ་གསུམ་ཞེས་ཐེག་ཆེན་པ་རྣམས་ལ་གྲགས་ཤིང་་་་་
གྲུབ་སྟེ། དེའང་བཀའ་དང་པོ་བདེན་པ་བཞིའི་ཆོས་འཁོར། བར་བ་མཚན་ཉིད་མེད་པའི་ཆོས་འཁོར། ཐ་མ་ལེགས་པར་
རྣམ་པར་ཕྱེ་བའི་ཆོས་འཁོར་རོ། །དེའང་གཟུགས་ཀྱི་དབང་ཕྱུག་རྒྱལ་པོས་ཞུས་པའི་མདོ་ལས། དེ་བཞིན་གཤེགས་པས་
ཡོངས་སུ་མ་དག་པའི་སེམས་ཅན་གྱི་ཁམས་རིག་ནས་མི་རྟག་པ་དང་། སྡུག་བསྔལ་བ་དང་། བདག་མེད་པ་དང་། མི་
སྡུག་པ་ཡིད་འབྱུང་བར་འགྱུར་བའི་གཏམ་གྱིས་འཁོར་བ་ལ་མངོན་པར་དགའ་བའི་སེམས་ཅན་རྣམས་ཡིད་འབྱུང་་་་་
བར་བྱེད། འཕགས་པའི་ཆོས་འདུལ་བ་ལ་འཇུག་པར་བྱེད་དེ། དེ་ཙམ་གྱིས་དེ་བཞིན་གཤེགས་པ་བརྩོན་འགྲུས་རྒྱུན་མི་
གཅོད་ཅིང་། དེའི་འོག་ཏུ་སྟོང་པ་ཉིད་དང་། མཚན་མ་མེད་པ་དང་སྨོན་པ་མེད་པའི་གཏམ་གྱིས་དེ་བཞིན་གཤེགས་་་་
པའི་ཚུལ་ཁོང་དུ་ཆུད་པར་བྱེད་དོ། །དེ་ཙམ་གྱིས་ཀྱང་དེ་བཞིན་གཤེགས་པ་བརྩོན་འགྲུས་རྒྱུན་མི་གཅོད་ཀྱི། དེའི་འོག་
ཏུ་ཕྱིར་མི་ལྡོག་པའི་འཁོར་ལོའི་གཏམ་དང་། འཁོར་གསུམ་ཡོངས་སུ་དག་པའི་གཏམ་གྱིས་སེམས་ཅན་དེ་དག་དེ་་་་་
34



བཞིན་གཤེགས་པའི་ཡུལ་ལ་འཛུད་དོ། །ཞེས་ཆོས་འཁོར་གསུམ་ལ་གཏམ་གསུམ་གྱིས་བསྟན་པར་མཛད་དེ། དང་པོ་་་་
འཁོར་བ་ལས་ཡིད་ངེས་པར་འབྱུང་བའི་གཏམ་དང༌། གཉིས་པ་རྣམ་ཐར་སྒོ་གསུམ་གྱི་གཏམ་དང་། གསུམ་པ་ཕྱིར་མི་
. ལྡོག་པའི་འཁོར་ལོའི་གཏམ་མོ། །དེ་ལྟར་འཇོག་པའི་རྒྱུ་མཚན་ནི། གདུལ་བྱ་བྱང་ཆུབ་མཆོག་ཏུ་བཀྲི་བའི་རིམ་པས་་་་
བཞག་པ་སྟེ། རྒྱུད་བླ་མ་ལས། འཇིག་རྟེན་ཞི་བའི་ལམ་ལ་འཇུག་པ་དང་། །རབ་ཏུ་སྨིན་དང་ལུང་སྟོན་རྒྱུ་ཡི་གཟུགས། །
ཞེས་བཤད་པ་ལྟར། དང་པོ་གདུལ་བྱ་འཁོར་བ་ལ་ཆགས་པ་རྣམས་ཡིད་འབྱུང་བའི་གཏམ་གྱིས་བསྐུལ་ནས་ཞི་བའི་་་་
ལམ་ལ་འཇུག་པ་དང་། དེ་ནས་སྟོང་ཉིད་ཀྱི་གཏམ་གྱིས་ཐེག་པ་ཆེན་པོར་ཡོངས་སུ་སྨིན་པ་དང་། དེ་ནས་ཕྱིར་མི་ལྡོག་
པའི་འཁོར་ལོའི་གཏམ་གྱིས་དེ་བཞིན་གཤེགས་པའི་ཡུལ་ལ་འཇུག་ཅིང་ལུང་སྟོན་པ་ཆེན་པོ་འཐོབ་པར་བྱེད་པའི་ཕྱིར་
གསུངས་སོ། །གཞན་ཡང་འཕགས་པ་ལྷས། བསོད་ནམས་མ་ཡིན་དང་པོར་ཟློག །བར་དུ་བདག་ནི་ཟློག་པ་དང་། །ཐ་་་་
མར་ལྟ་གཞི་ཀུན་ཟློག་པ། །གང་གིས་ཤེས་དེ་མཁས་པ་ཡིན། ཞེས་བཤད་པའང་ཆོས་འཁོར་གསུམ་ལ་སྦྱོར་བར་བཞེད་་
དེ་རྒྱས་པར་ཕྱི་ནས་འབྱུང་ངོ་། །
དེ་ལ་དང་པོ་བདེན་བཞིའི་ཆོས་འཁོར་གྱི་མཚན་ཉིད་ནི། སྟོན་པས་གསུངས་པའི་དམ་ཆོས་གང་ཞིག་ཐེག་ཆེན་གྱི་
ལམ་སྟེགས་སུ་དགོངས་ནས་གཙོ་བོར་ཐེག་དམན་གྱི་རིགས་ཅན་རྣམས་ལ་བསྟན་པའོ། །དེའི་མཚན་གཞི་ནི། ཉན་ཐོས་
རྣམས་ལ་གྲགས་པའི་འདུལ་མངོན་མདོ་སྡེའི་གསུང་རབ་རྣམས་ཏེ་ལུང་སྡེ་བཞི་སོགས་སོ། །དེ་དག་ལ་ཅིའི་ཕྱིར་བདེན་
བཞིའི་ཆོས་འཁོར་ཞེས་བྱ་ཞེ་ན་གཙོ་བོར་བདེན་པ་བཞི་ལས་བརྩམས་ཏེ་དམན་པ་ལ་མོས་པ་རྣམས་དྲངས་བའི་ཕྱིར་་་
ལྟ་སྤྱོད་ཡང་དག་པར་སྟོན་པས་ན་དེ་སྐད་ཅེས་བྱའོ། །དེའང་འཁོར་ལོ་དང་པོའི་དངོས་གཞི་ཡུལ་ཝཱ་རཱ་ཎ་སཱི་དྲང་སྲོང་
ལྷུང་བ་རི་དྭགས་ཀྱི་ནགས་སུ་འཁོར་ལྔ་སྡེ་བཟང་པོ་ལ་བདེན་བཞི་ལན་གསུམ་དུ་བཟླས་པ་རྣམ་པ་བཅུ་གཉིས་ཀྱི་་་་་
འཁོར་ལོ་བསྐོར་བའི་ཚུལ་བསྟན་པ་དེ་ཡིན་ཏེ། དེའི་ཚུལ་ཡང་བྱེ་བྲག་སྨྲ་བས། བདེན་བཞིའི་ངོ་བོ་བསྟན་པ། བྱ་བ་་་་་
བསྟན་པ། འབྲས་བུ་བསྟན་པའི་ཚུལ་གྱིས་བཟླས་པ་གསུམ། བཟླས་པ་རེ་རེ་ལའང་ཡི་གེ ཤེས་པ། རིག་པ། བློ་སྐྱེས་སོ་་་་
ཞེས་བཞི་བཞི་དང་བཅས་པའི་རྣམ་པ་བཅུ་གཉིས་སུ་བསྟན་པར་བཞེད། མདོ་སྡེ་བས།, བདེན་བཞི་རང་གི་ངོ་བོ་ལ་་་་་
དམིགས་པའི་ཚུལ་གྱིས་བཟླས་པ་དང་པོ། བྱ་བའི་ངོ་བོ་ལ་དམིགས་པའི་ཚུལ་གྱིས་བཟླས་པ་གཉིས་པ། མཐར་ཐུག་པ་་
ལ་དམིགས་པའི་ཚུལ་གྱིས་གསུམ་པ་སྟེ། བཟླ་བྱ་ནི་བདེན་བཞིའི་ཆོས་ཀྱི་རྣམ་གྲངས་ཉིད་ཡིན་ཞིང་། བཟླས་པ་གསུམ་་
ལ་བདེན་པ་བཞི་སོ་སོར་ངོ་བོ་བྱ་བ་འབྲས་བུ་རྣམས་ལ་དམིགས་པའི་རྣམ་པ་བཞིར་འགྱུར་བའི་ཕྱིར་རྣམ་པ་བཅུ་་་་་
གཉིས་ཡིན་ནོ་ཞེས་འདོད་པ་ནི་འཐད་པའི་ཕྱོགས་སོ། །ཆོས་འཁོར་དེའི་དངོས་ཀྱི་དགོས་པ་ལྔ་སྟེ། བཟང་པོས་དགྲ་་་ས་
བཅོམ་ཐོབ་པ་སོགས་དང་། ཁྱད་པར་གྱི་དགོས་པ་དེ་ནས་བརྩམས་འབྲས་བུའི་བསྟན་པ་རྫོགས་ཀྱི་བར་འབྲས་བུ་བཞི་
ཐོབ་པ་ས་ཆེན་པོའི་རྡུལ་ཙམ་བྱུང་བ་དེའི་ཕྱིར་རོ། །འདི་ལས་གཞན་པ་བདེན་བཞིའི་ཆོས་འཁོར་དུ་གཏོགས་པ་རྣམས་
ནི་འདུལ་ལུང་གྲོང་ཁྱེར་དྲུག་སོགས་སུ་ཐོར་བུར་གསུངས་པས་མཚོན་གནས་དང་དུས་མ་ངེས་པ་སྣ་ཚོགས་པའོ། །
འཁོར་ལོ་བར་བའི་མཚན་ཉིད་ནི། སྟོན་པས་གསུངས་པའི་དམ་ཆོས་གང་ཞིག ཐེག་པ་ཆེན་པོའི་ལམ་དངོས་ལ་་་



དགོངས་ནས་གཙོ་བོར་ཐེག་ཆེན་པའི་རིགས་ཅན་རྣམས་ལ་བསྟན་པའོ། །དེའི་མཚན་གཞི་ནི། ཡུམ་རྒྱས་འབྲིང་བསྡུས་
སོགས་ཤེར་ཕྱིན་གྱི་མདོ་སྡེ་གཙོ་བོར་གྱུར་པ་རྣམས་སོ། །དེ་དག་ལ་ཅིའི་ཕྱིར་མཚན་ཉིད་མེད་པའི་ཆོས་ཀྱི་འཁོར་ལོ་་་་
ཞེས་བྱ་ཞེ་ན། གཟུགས་ནས་རྣམ་མཁྱེན་གྱི་བར་གྱི་ཆོས་ཐམས་ཅད་རང་རང་གི་མཚན་ཉིད་ཤིན་ཏུ་དབེན་པའི་སྨྲ་་་་་
བསམ་བརྗོད་བྲལ་གྱི་དེ་ཁོ་ན་ཉིད་སྟོན་པར་སྣང་བའི་ཕྱིར་དེ་སྐད་ཅེས་བྱའོ། །དེའང་གནས་རྒྱལ་པོའི་ཁབ་བྱ་རྒོད་ཕུང་
པོའི་རི་ལ་འཁོར་རྣམ་པ་བཞི་དང་བྱང་ཆུབ་སེམས་དཔའི་ཚོགས་དཔག་ཏུ་མེད་པ་རྣམས་ལ། དངོས་བསྟན་རྣམ་པར་་་་
ཐར་པའི་སྒོ་གསུམ་ལས་བརྩམས་ཏེ་ཟབ་མོ་སྟོང་པ་ཉིད་ཀྱི་ཚུལ་བསྟན་པས་སྦས་དོན་མངོན་རྟོགས་བརྒྱད་གདུལ་བྱའི་
རྒྱུད་ལ་ཇི་ལྟར་སྐྱེ་བའི་རིམ་པ་ཡན་ལག་གི་དོན་བདུན་ཅུ་དང་བཅས་པ་ལེགས་པར་རྟོགས་པའི་ཐབས་སུ་སྒོ་གསུམ་་་
རྣམ་གྲངས་བཅུ་གཅིག་གི་སྒོ་ནས་འཆད་པར་མཛད་དོ། །དེ་ལ་རྣམ་ཐར་སྒོ་གསུམ་ནི། གཞི་སྟོང་པ་ཉིད། ལམ་མཚན་མ་
མེད་པ། འབྲས་བུ་སྨོན་པ་མེད་པའོ། །སྦས་དོན་མངོན་རྟོགས་བརྒྱད་ནི། མངོན་རྒྱན་ལས། ཤེས་རབ་ཕ་རོལ་ཕྱིན་པ་ནི། །
དངོས་པོ་བརྒྱད་ཀྱིས་ཡང་དག་བཤད། །རྣམ་ཀུན་མཁྱེན་ཉིད་ལམ་ཤེས་ཉིད། །དེ་ནས་ཐམས་ཅད་ཤེས་པ་ཉིད། །རྣམ་་་
ཀུན་མངོན་རྫོགས་རྟོགས་པ་དང་། །རྩེ་མོར་ཕྱིན་དང་མཐར་གྱིས་ས། །སྐད་ཅིག་གཅིག་མངོན་རྫོགས་བྱང་ཆུབ། །ཆོས་ཀྱི་
སྐུ་དང་དེ་རྣམ་བརྒྱད། །ཅེས་པ་ལྟར་དང་། དོན་བདུན་ཅུ་ནི། རྣམ་མཁྱེན་མཚོན་བྱེད་ཀྱི་ཆོས་བཅུ། ལམ་ཤེས་མཚོན་་་་
བྱེད་བཅུ་གཅིག གཞི་ཤེས་མཚོན་བྱེད་དགུ། རྣམ་རྫོགས་སྦྱོར་བ་མཚོན་བྱེད་བཅུ་གཅིག རྩེ་སྦྱོར་མཚོན་བྱེད་ཆོས་བརྒྱད།
མཐར་གྱིས་པའི་སྦྱོར་བ་མཚོན་བྱེད་བཅུ་གསུམ། སྐད་ཅིག་མའི་སྦྱོར་བ་ཚོན་བྱེད་བཞི། འབྲས་བུ་ཆོས་སྐུ་མཚོན་བྱེད་ཀྱི་
ཆོས་བཞི་རྣམས་སོ། །དེ་དག་སྟོན་བྱེད་སྒོ་གསུམ་ནི། འགོ་སྨོས་པས་གོ་བ་རྣམས་ཀྱི་ངོར་བསྡུས་ཏེ་བསྟན་པའི་སྒོ སྤྲོས་པ་
ཙམ་གྱིས་གོ་བ་རྣམས་ཀྱི་ངོར་འབྲིང་དུ་བསྟན་པའི་སྒོ ཚིག་ལ་འཆེལ་བ་རྣམས་ཀྱི་ངོར་རྒྱས་པར་བཤད་པའི་སྒོ་རྣམས་
སོ། །རྣམ་གྲངས་བཅུ་གཅིག་ནི། ཤཱ་རིའི་བུ། རབ་འབྱོར། བརྒྱ་བྱིན། ཡང་རབ་འབྱོར། བྱམས་པ། ཡང་རབ་འབྱོར། བརྒྱ་
བྱིན། རབ་འབྱོར། བྱམས་པ། རབ་འབྱོར། ཀུན་དགའ་བོ་རྣམས་གོ་རིམ་བཞིན་དུ་དྲིས་ལན་སོགས་ཀྱིས་བསྟན་པ་རྣམས་
སོ། །འཁོར་ལོ་འདིའི་དགོས་པ་ནི་དངོས་སུ་བསྐོར་བའི་ཚུལ་བསྟན་ཡུལ་གྱི་ག་དུལ་བྱ་ངེས་པར་རྒྱུད་གྲོལ་བ་འདི་ལ་ལྟོས་
དགོས་པ་རྣམས་དེ་བཞིན་གཤེགས་པའི་ཡུལ་ལ་འཇུག་པ་དང་། བརྒྱུད་ནས་སེམས་ཅན་ཐམས་ཅད་ཀྱི་ལྟ་བ་ངན་པའི་
སྒྲིབ་གཡོགས་བསལ་ནས་ཆོས་ཐམས་ཅད་ཀྱི་གནས་ལུགས་ཕྱིན་ཅི་མ་ལོག་པར་མངོན་སུམ་དུ་རྟོགས་ནས་མཐའ་་་་་་
གཉིས་ལ་རབ་ཏུ་མི་གནས་པའི་མྱ་ངན་ལས་འདས་པ་ཆེན་པོ་འཐོབ་པའི་ཕྱིར་རོ། །
འཁོར་ལོ་ཐ་མའི་མཚན་ཉིད་ནི། སྟོན་པས་གསུངས་པའི་དམ་ཆོས་གང་ཞིག མཐར་ཐུག་པའི་དོན་ལ་དགོངས་་་་
ནས་གཙོ་བོར་ཕྱིར་མི་ལྡོག་པའི་བྱང་ཆུབ་སེམས་དཔའ་རྣམས་ལ་བསྟན་པའོ། །དེའི་མཚན་གཞི་ནི། ཕལ་པོ་ཆེ་དང་་་་
ལང་ཀར་གཤེགས་པ་སོགས་དེ་བཞིན་གཤེགས་པའི་སྙིང་པོའི་གཏམ་གཙོ་བོར་སྟོན་པའི་ཕྱོགས་ཀྱི་གསུང་རབ་རྣམས་་
ཡིན་ནོ། །དེ་དག་ལ་ཅིའི་ཕྱིར་ལེགས་པར་རྣམ་པར་ཕྱེ་བའི་ཆོས་འཁོར་ཞེས་བྱ་ཞེ་ན། གཟུགས་ནས་རྣམ་མཁྱེན་གྱི་བར་
གྱི་ཆོས་ཐམས་ཅད་ཀུན་བརྟགས་གཞན་དབང་ཡོངས་གྲུབ་སྟེ་མཚན་ཉིད་གསུམ་དུ་ལེགས་པར་ཕྱེས་ནས་གཙོ་བོ་་་་
36



གསུངས་པའི་ཕྱིར་དེ་སྐད་ཅེས་བྱའོ། །དེ་ལ་འཁོར་ལོ་ཐ་མའི་དངོས་གཞི་ནི། དོན་དམ་པར་ཚད་གཟུང་ཅི་ཞིག་ཀྱང་།
རང་རེ་བྱས་པ་རྣམས་ཀྱི་མཐོང་ཐོས་ཀྱི་ཡུལ་ཙམ་དུའང་རི་མ་ལ་ཡ་དང་། བྱ་ཆུབ་ཀྱི་སྙིང་པོ་དང་། ཡངས་པ་ཅན་་་་་་
སོགས་སུ་དུས་མ་ངེས་པར་གསུངས་པས་འདི་ཉིད་ཁོ་ནའོ་ཞེས་མཐའ་གཅིག་ཏུ་གཞག་དཀའ་མོད་ཀྱི་གོང་སྨོས་རྣམས་
དང་དཀོན་མཆོག་བརྩེགས་པ་སོགས་ཚིག་དོན་གཉིས་ཀ་རྒྱས་པའི་ཕྱོགས་རྣམས་ནི་དེར་བཞག་པར་འོས་ཤིང་། དེའང་
ཐེག་པ་ཆེ་ཆུང་གི་མདོ་སྡེ་ཕལ་ཆེ་བ་ཞིག་ལས་དགོངས་པ་ཅན་དུ་གསུངས་པ་མང་པོ་འདི་དག་ཏུ་གསལ་བར་བསྟན་པ་
ཤས་ཆེ་སྟེ། དཔེར་ན་འདུལ་བའི་མདོར། དགེ་སློང་དག་གིས་རུང་བའི་ཤ་བཟའ་བར་གནང་བ། རྣམ་གསུམ་དག་པའི་་
ཤ་འདི་ནི། །མ་བརྟགས་པ་དང་མ་བསླངས་དང་། །མ་བསྐུལ་བ་ནི་ཡོང་མེད་པས། །དེ་ཕྱིར་ཤ་ནི་མི་ཟའོ། །ཞེས་སོགས་་
ཀྱིས་དགོངས་པ་ཅན་དུ་བསྟན་པ་སོགས་མང་བའི་ཕྱིར་རོ། །དེ་ལྟར་ལུང་གི་ཆོས་ཐམས་ཅད་ལ་སྤྱིར་ཆོས་ཀྱི་ཕུང་པོ་་་་
ཞེས་བྱ་སྟེ། བརྗོད་བྱ་དོན་དང་རྗོད་བྱེད་ཀྱི་ཚིག་དུ་མ་སྤུངས་པའི་ཕུང་པོར་སྣང་བའི་ཕྱིར་རོ། །དེའང་མཛོད་ལས་ཆོས་
ཕུང་བརྒྱད་ཁྲིར་བཤད་ཅིང་མཛོད་ཊཱིཀ་ཏུ་སྡེ་པ་ཁ་ཅིག་བརྒྱད་ཁྲི་བཞི་སྟོང་དུ་འདོད་པའང་བཤད་ལ་ཐེག་ཆེན་པ་་་
རྣམས་ཀྱིས་ཕྱི་མ་འདོད་པ་ནི་ཡོངས་སུ་གྲགས་པ་ལྟར་རོ། །དེ་ལྟར་ཡང་ཀུན་མཁྱེན་དྲི་མེད་འོད་ཟེར་གྱིས། གཉེན་པོ་་
རྣམ་གྲངས་ཀྱི་སྒོ་ནས་དབྱེ་ན་ཆོས་ཀྱི་ཕུང་པོ་བརྒྱད་ཁྲི་བཞི་སྟོང་སྟེ། སྒྲོན་གསལ་ལས། ཐུབ་པ་ཆེན་པོས་ཆོས་ཕུང་པོ་་་
བརྒྱད་ཁྲིད་བཞི་སྟོང་གསུངས་པ་ལས། ཞེས་གསུངས་སོ། །
ཆོས་ཀྱི་ཕུང་པོ་རེ་རེའི་ཚད་ལ་འདོད་ཚུལ་མང་ཡང་། ཉན་ཐོས་ཀྱི་འདོད་ཚུལ་གཙོ་བོ་གསུམ་སྟེ། སྡེ་པ་ཁ་ཅིག་་་་
གིས་ནམ་བྱེ་སྨྲས་བཀའ་དང་། མདོ་སྡེ་བས་བསྟན་བཅོས་སུ་འདོད་པའི་མངོན་པ་སྡེ་བདུན་གྱི་ནང་ཚན། ཆོས་ཀྱི་ཕུང་
པོ་ཤཱ་རིའི་བུས། ཞེས་བཤད་པ་དེ་ལ་གཞུང་ཚད་ཤློ་ཀ་དྲུག་སྟོང་ཡོད་པས། དེ་ཆོས་ཕུང་གཅིག་གི་ཚད་ཡིན་ཞིང་བརྒྱུད་
ཁྲིའི་ནང་ནས་དེ་ཙམ་ཞིག་ལུས་ཀྱི་གཞན་ནི་ནུབ་བོ་ཞེས་ཟེར་རོ། །ཡང་སྡེ་པ་ཁ་ཅིག་གིས་ནི་ཕུང་པོ་ཁམས་དང་སྐྱེ་་་་
མཆེད་དང་། རྟེན་འབྲེལ་ལ་སོགས་པའི་རྣམ་གྲངས་རེ་རེའི་གཏམ་རྫོགས་པ་ནི་ཆོས་ཕུང་རེ་རེའི་ཚད་དུ་འགྱུར་ཞིང་་་་་
དབྱེ་བའང་དེ་ལྟར་བྱས་པར་འདོད་དོ། །ཡང་ཁ་ཅིག་ཉོན་མོངས་པ་འདོད་ཆགས། ཞེ་སྡང་། གཏི་མུག ང་རྒྱལ། ལོག་ལྟ།
ཐེ་ཚོམ་རྣམས་ནང་གསེས་སུ་དབྱེ་བ་དང༌། ཕན་ཚུན་སྦྱོར་བ་སོགས་ཀྱིས་བརྒྱད་ཁྲིར་འགྱུར་ལ། དེ་དག་རེ་རེའི་གཉེན་
པོར་ཆོས་ཕུང་རེ་རེར་བསྟན་ཅིང་། རང་རང་གི་གཉེན་པོའི་བྱ་བ་ཡོངས་སུ་རྫོགས་པར་སྟོན་པའི་གཏམ་ནི་དེའི་ཚད་དུ་
འདོད་དོ། །གཞན་དག་གླང་པོ་རབ་བརྟན་རྒྱབ་ཚད་བཞེད། དེ་ལས་གཞན་དག་ཐེག་པ་ཆེན་པོ་བ་དག་གི་དབང་དུ་་་
བྱས་ཏེ། ན་ག་བོ་དྷི་ལ་སོགས་པ་ནི། ཆོས་གང་ཞིག་གི་མིང་ཚིག་ལྷའི་གོས་ལྟར་སྲབ་པའི་གྲོ་གའམ་ཏཱ་ལར། སྐྲའི་རྩེ་མོའི་
ཆ་ཤས་ཀྱིས་མཐའ་འཇགས་མེད་པར་བྲིས་པ། གླང་པོ་ཆེ་དར་མའི་རྒྱབ་ནོན་པའི་ཚད་ལ་ཕུང་པོ་གཅིག་ཏུ་བཞེད་ཅིང་།
ཚིག་གསལ་ལས་ཐེག་པ་བླ་ན་མེད་པའི་དབང་དུ་བྱས་ཏེ་དབང་པོའི་གླང་པོ་ཆེ་རབ་བརྟན་གྱིས་བཀུར་བར་འོས་པའི་
སྣག་ཚྭས་ནི་ཆོས་ཀྱི་ཕུང་པོ་གཅིག་འབྲི་བར་ནུས་སོ་ཞེས་གསུངས་ཏེ། དེ་ལྟར་བྱས་ན་མདོ་གང་དག་ལས་འཕགས་པ་་་
ལྷས་བྱིན་གྱིས་གླང་པོ་ཆེ་ལྔ་སྟོང་གིས་བཀུར་བར་བྱ་བའི་གླེགས་བམ་རྣམས་ཁ་ཏོན་དུ་རྗོད་པར་བྱེད་དེ་ཞེས་གསུངས་



པ་འདི་ཡང་རིགས་པར་འགྱུར་རོ། །ཞེས་བཤད་ཅིང་མདོ་དག་ལས་ཞེས་པའི་མདོ་ནི་དྲིན་ལན་བསབ་མདོར་གྲགས་པ་
དེ་ཉིད་དོ། །ཞེས་སོ། །གཞན་ཡང་འཁོར་ལོ་གསུམ་གྱི་དྲང་ངེས་བཀའ་ཡི་དབྱེ་སྒོ་སོགས་ཀུན་མཁྱེན་ཀློང་ཆེན་རབ་་་་
འབྱམས་ཀྱི་བཞེད་པ་བཞིན་སློབ་དཔོན་འདི་ཉིད་ཀྱིས་རྒྱས་པར་བཏན་ལ་དབབ་མོད་ཡི་གེ་མང་བར་དོགས་པས་མ་་་
བྲིས་སོ། །
གསུམ་པ་འཕགས་ཡུལ་མཁས་པས་འཆད་ཚུལ་ནི་སློབ་དཔོན་ཆེན་པོ་ཆོས་ཀྱི་བཤེས་གཉེན་གྱིས། སྤྱོད་པའི་གཉེན་
པོར་ཞེས་པ་ནི་འདོད་ཆགས་ལ་སྤྱོད་པ་ལ་སོགས་པ་རྩ་བའི་སྤྱོད་པ་བཞི་དང་། རེ་རེ་ཡང་ཕྱེ་བས་བརྒྱད་ཁྲི་བཞི་སྟོང་་་་
རྣམས་སོ། །དེ་དག་གི་གཉེན་པོར་གྱུར་པ་ནི་ཐུབ་པ་ཆེན་པོ་ཆོས་ཀྱི་འཁོར་ལོ་མ་ལུས་པ་སྟེ་ཆོས་ནི་བསྟན་པའི་ཆོས་གཙོ་
བོར་བྱས་པའོ། །འཁོར་ལོ་ནི་གདུལ་བྱའི་རྒྱུད་ལ་འཕོ་བར་སྣང་བས་ནའམ། ཚོགས་ཀྱི་དོན་གྱི་ཕྱིར་འཁོར་ལོ་སྟེ་སྒྲའི་་་་
དོན་དེ་དག་དང་ཉེ་བའི་ཕྱིར་རོ། །མ་ལུས་པ་ནི་ཆོས་ཀྱི་ཕུང་པོ་བརྒྱད་ཁྲི་བཞི་སྟོང་སྟེ། དེ་ལ་ཆོས་ཀྱི་ཕུང་པོ་གཅིག་གི་་
ཚད་ཇི་ཙམ་ཞེ་ན། དེ་གཅིག་ལ་ནི་ཚིག་ལེའུར་བྱས་པ་སྟོང་པ་ཉིད་དོ། །ཚིགས་སུ་བཅད་པ་རེ་རེ་ལ་ཡང་ཡི་གེའི་འབྲུ་
སུམ་ཅུ་རྩ་གཉིས་ཉིད་དོ། །དེ་ལྟར་ན་ཆོས་ཀྱི་ཕུང་པོ་ཐམས་ཅད་ལ་ནི་ཚིགས་སུ་བཅད་པ་བྱེ་བ་ཕྲག་བརྒྱད་དང་། ཡང་
འབུམ་ཕྲག་བཞི་བཅུར་འགྱུར་རོ། །འདི་ནི་རེ་ཞིག་ཐུན་མོང་གི་གྲངས་སུ་བགྲང་བའོ། །ཐེག་པ་བླ་ན་མེད་པའི་དབང་དུ་
བྱས་པ་སྟེ། དབང་པོའི་གླང་པོ་ཆེ་རབ་བརྟན་གྱིས་བཀུར་བར་འོས་པའི་སྣག་ཚྭས་ནི་ཆོས་ཀྱི་ཕུང་པོ་གཅིག་འདྲི་བར་་་་
ནུས་སོ་ཞེས་གསུངས་ཏེ། དེ་ལྟར་བྱས་ན་མདོ་གང་དག་ལས་འཕགས་པ་ལྷས་བྱིན་གྱིས་གླང་པོ་ཆེ་ལྔ་སྟོང་གིས་བཀུ་བར་
བྱ་བའི་གླེགས་བམ་རྣམས་ཁ་ཏོན་དུ་བརྗོད་པར་བྱེད་དོ་ཞེས་གསུངས་པ་འདི་ཡང་རིགས་པར་འགྱུར་རོ། །ཆོས་ཀྱི་ཕུང་
པོ་དེ་སྙེད་ཡོད་པ་ཉིད་ན་ཅིའི་ཕྱིར་དེང་སང་འཛམ་བུའི་གླིང་ན་རབ་ཏུ་མི་སྣང་ཞེ་ན། ཁ་ཅིག་ནི་འཇིག་རྟེན་གྱི་ཁམས་
གཞན་ན་རྣམ་པར་སྤྱོད་ཅིང་གཞན་ཡང་ཕལ་ཆེར་ཀླུ་རྣམས་ཀྱི་གནས་ན་སྤྱོད་པ་སྟེ། བསྟན་པ་རིན་ཆེན་མཆོག་ལྟར་་་
བཟང་ལ་ཕན་མེད་པར། རྣམ་པར་དག་ཚུལ་གང་ཡིན་ཀླུ་མགོ་གདེངས་ཀ་ཅན། ཆེན་པོ་རྣམས་ཀྱི་གཙུག་གི་རྒྱན་བཞིན་
གུས་མནོས་ནས། ས་ཡི་གཏིང་ན་གནས་པའི་རབ་རིབ་སེལ་བར་མཛད་ཅེས་བསྟན་པའོ། །ཆོས་ཀྱི་ཕུང་པོ་དེ་དག་ཀྱང་
སྡེ་སྣོད་གསུམ་ཉིད་དུ་རྣམ་པར་བཞག་སྟེ། མདོའི་སྡེ་དང་། དབྱངས་ཀྱིས་བསྙད་པའི་སྡེ་དང་། ལུང་དུ་བསྟན་པའི་སྡེ་པ་
དང༌། ཚིགས་སུ་བཅད་པའི་སྡེ་དང་། ཆེད་དུ་བརྗོད་པའི་སྡེ་དག་ནི་འཕགས་པ་ཉན་ཐོས་རྣམས་ཀྱི་མདོ་སྡེའི་སྡེ་སྣོད་དུ་
བསྡུས་པའོ། །གླེང་གཞིའི་སྡེ་དང་། རྟོགས་པ་བརྗོད་པའི་སྡེ་དང་། དེ་ལྟ་བུ་བྱུང་བའི་སྡེ་དང་། སྐྱེས་པའི་རབས་དག་་་་
འཁོར་དང་བཅས་ཏེ་ནི་འདུལ་བའི་སྡེ་སྣོད་དུ་བསྡུས་པའོ། །ཤིན་ཏུ་རྒྱས་པ་དང་། རྨད་དུ་བྱུང་བའི་སྡེ་དག་ནི་བྱང་་་་
ཆུབ་སེམས་དཔའི་མདོ་སྡེའི་སྣོད་དུ་གཏོགས་པའོ། །གཏན་ལ་ཕབ་པའི་སྡེ་ནི་གཉི་གའི་ཆོས་མངོན་པའི་སྡེ་སྣོད་དུ་་་་་
བསྡུས་པའོ། སྡེ་སྣོད་དེ་དག་ཀྱང་སྡེ་སྣོད་གསུམ་མམ་གཉིས་ཀྱང་ཡིན་ཏེ་སྡེ་སྣོད་དག་ནི་གསུམ་མམ་གཉིས་ཀྱང་རུང་།
བསྡུས་པའི་ཕྱིར་ནི་རྒྱུ་ནི་དགུར་འདོད་དོ། །དེ་ནི་བག་ཆགས་རྟོགས་དང་ཞི་བ་དང་། །རབ་ཏུ་རྟོགས་ལས་རྣམ་པར་་་་་
གྲོལ་བར་བྱེད། །མདོ་དང་ཆོས་མངོན་འདུལ་བ་དག །མདོར་ན་དོན་ནི་རྣམ་བཞིར་འདོད། །བློ་དང་ལྡན་པས་དེ་ཤེས་་་
38



ནས། །རྣམ་པ་ཐམས་ཅད་མཁྱེན་པ་ཐོབ། །གནས་རྣམས་དང་ནི་མཚན་ཉིད་དང་། །ཆོས་དོན་སྨོས་ཕྱིར་མདོ་ཡིན་ནོ། །
མངོན་དུའི་ཕྱིར་དང་ཡང་ཡང་དང་། །ཟིལ་གནོན་རྟོགས་ཕྱིར་མངོན་པའི་ཆོས། །ལྟུང་དང་འབྱུང་དང་ལྡང་བ་དང་། །
ངེས་པར་འབྱུང་དང་གང་ཟག་དང་། །བཅོས་པ་དང་ནི་རབ་དབྱེ་དང་། །རྣམ་པར་ངེས་ཕྱིར་འདུལ་བ་ཉིད། །ཅེས་་་་་
་བཤད་པས་སོ། །ཞེས་གསུངས་སོ། །སྔར་གྱི་ཕར་ཕྱིན་འགྲེལ་བྱེད་མཁན་པོ་རྣམས་ཀྱིས་ཆོས་འཁོར་གྱི་མཚན་ཉིད་ཐར་
ཐོར་ཙམ་དང་། ཆོས་ཤེས་ཀྱི་རྗེས་སུ་འབྲངས་ཏེ་ཆོས་འཁོར་གྱི་རྣམ་བཞག་ཅུང་ཟད་ལས་རང་བཞིན་དཔྱིས་ཕྱིན་པ་མ་
བྱུང་བས་འདིར་འཁོར་ལོ་གསུམ་གྱི་དྲང་ངེས་སོགས་དོན་ཚན་རེ་རེ་ནས་འཁྲུལ་པའི་དྲི་མ་ཕྲ་བས་ཀྱང་མ་གོས་པ་དེ་་་
བཞིན་གཤིགས་པ་ཉིད་ཀྱི་དགོངས་པ་ཉིད་ཀྱིས་བཀྲལ་བ་དང་རྣམ་དབྱེར་ཅུང་ཟད་ཀྱང་བྱར་མེད་པ་ཀུན་མཁྱེན་ཡབ་
སྲས་ཀྱི་གསུང་རབ་རིན་པོ་ཆེ་རྣམས་ཀྱི་ལུང་གི་གནས་ངེས་པ་ལས་རྒྱ་ཆེར་གཏན་ལ་དབབ་པ་ལགས་པས་བློ་དང་སྐལ་
བ་ལྡན་པའི་གང་ཟག་དག་གིས་བརྩོན་པ་ཆེན་པོས་གནས་འདི་ལ་འཇུག་པར་བྱའོ། །ཆོས་འཁོར་གྱི་མཐའ་དཔྱད་་་་་་
བཤད་ཟིན་ཏོ། །
བཞི་བ་ལམ་ཤེས་ཀྱི་མདོ་ཡི་དོན་ལས་འཕྲོས་ཏེ་རྫོགས་སྨིན་སྦྱང་གསུམ་སོགས་བྱང་སེམས་ལམ་གྱི་ཆིངས་ཆེན་པོ་
བཤད་པ་དེ་ཡང་ཡུམ་བར་མ་ལས། རབ་འབྱོར་ཐམས་ཅད་ཤེས་པ་ཉིད་ནི། ཉན་ཐོས་དང་རང་སངས་རྒྱས་རྣམས་ཀྱི་
ཡིན་ནོ། །ལམ་ཤེས་པ་ཉིད་ནི་བྱང་ཆུབ་སེམས་དཔའ་རྣམས་ཀྱི་ཡིན་ནོ། །རྣམ་པ་ཐམས་ཅད་མཁྱེན་པ་ཉིད་ནི། དེ་་་་་
བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ཀྱི་ཡིན་ནོ། །བཅོམ་ལྡན་འདས་ཅིའི་སླད་
དུ་ཐམས་ཅད་འཚལ་བ་ཉིད་ཉན་ཐོས་དང་། རང་སངས་རྒྱས་རྣམས་ཀྱི་ལགས། རབ་འབྱོར་ཐམས་ཅད་ནི་ཕྱི་དང་ནང་
གི་ཆོས་རྣམས་ཇི་སྙེད་པ་འདི་ཙམ་ཡིན་ལ་དེ་དག་ཉན་ཐོས་དང་། རང་སངས་རྒྱས་རྣམས་ཀྱིས་ཤེས་ཀྱི། ལམ་ཐམས་་་་་
ཅད་ཀྱིས་ཀྱང་མ་ཡིན་ལ། རྣམ་པ་ཐམས་ཅད་དུའང་མ་ཡིན་པས་དེའི་ཕྱིར་ཉན་ཐོས་དང་། རང་སངས་རྒྱས་རྣམས་ཀྱི་
ནི་ཐམས་ཅད་ཤེས་པ་ཉིད་ཅེས་བྱའོ། །བཅོམ་ལྡན་འདས་ཅིའི་སླད་དུ་ལམ་གྱི་རྣམ་པ་འཚལ་བ་ཉིད། བྱང་ཆུབ་སེམས་
དཔའ་རྣམས་ཀྱི་ལགས། རབ་འབྱོར་བྱང་ཆུབ་སེམས་དཔའ་རྣམས་ཀྱིས་ནི། ཉན་ཐོས་ཀྱི་ལམ་གང་ཡིན་པ་དང་། རང་
སངས་རྒྱས་ཀྱི་ལམ་གང་ཡིན་པ་དང་། སངས་རྒྱས་ཀྱི་ལམ་གང་ཡིན་པའི་ལམ་ཐམས་ཅད་བསྐྱེད་པར་བྱ་ཞིང་ལམ་་་་
ཐམས་ཅད་ཤེས་པར་བྱ་ལ། དེ་དག་ཀྱང་ཡོངས་སུ་རྫོགས་པར་བྱ་ཞིང་། དེ་དག་གིས་ལམ་གྱི་བྱ་བ་ཡང་བྱ་སྟེ། སྨོན་ལམ་
ཡོངས་སུ་རྫོགས་པར་མ་བྱས་པ་དང་། སེམས་ཅན་རྣམས་ཡོངས་སུ་སྨིན་པར་མ་བྱས་པ་དང༌། སངས་རྒྱས་ཀྱི་ཞིང་་་་་་
ཡོངས་སུ་མ་སྦྱངས་པ་དེ་དག་གིས། ཡང་དག་པའི་མཐའ་མངོན་སུམ་དུ་མི་བྱའོ། །དེའི་ཕྱིར་བྱང་ཆུབ་སེམས་དཔའ་་་་
རྣམས་ཀྱི་ནི་ལམ་རྣམ་པར་ཤེས་པ་ཉིད་ཅེས་བྱའོ། །བཅོམ་ལྡན་འདས་ཅིའི་སླད་དུ། རྣམ་པ་ཐམས་ཅད་མཁྱེན་པ་ཉིད་
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ཀྱི་ལགས། རབ་འབྱོར་རྣམ་པ་གང་་་
དག་དང་། རྟགས་གང་དག་དང་། མཚན་མ་གང་དག་གིས་ཆོས་རྣམས་རབ་ཏུ་མཚོན་པའི་རྣམ་པ་དེ་དག་དང་། རྟགས་
དེ་དག་དང་། མཚན་མ་དེ་དག་དེ་བཞིན་གཤེགས་པས་ཐུགས་སུ་ཆུད་དེ། དེའི་ཕྱིར་དེ་བཞིན་གཤེགས་པ་དགྲ་བཅོམ་
39



པ་ཡང་དག་པར་རྫོགས་པའི་སངས་རྒྱས་རྣམས་ཀྱི་ནི། རྣམ་པ་ཐམས་ཅད་མཁྱེན་པ་ཉིད་ཅེས་བྱའོ། །ཞེས་གསུངས་པ་་
ལས། དེ་དག་ཀྱང་ཡོངས་སུ་རྫོགས་པར་བྱ་ཞིང་ཞེས་པ་ལས་འཕྲོས་ཏེ་ཉན་རང་གི་སྤང་རྟོགས་བྱང་སེམས་ཀྱི་ས་གང་དུ་
རྫོགས་ཚུལ་གྱི་མཐའ་དཔྱད། སྨོན་ལམ་ཡོངས་སུ་རྫོགས་པར་མ་བྱས་པ་སོགས་ལས་འཕྲོས་ཏེ་རྫོགས་སྨིན་སྦྱང་གསུམ་གྱི་
རྣམ་བཞག ཡང་དག་པའི་མཐའ་མངོན་སུམ་དུ་མི་བྱ་ཞེས་པ་ལས་འཕྲོས་ཏེ་ཡང་དག་མཐའ་ཆོས་དབྱིངས་བདེ་་་་་
གཤེགས་སྙིང་པོ་སྤྲོས་བྲལ་འོད་གསལ་འདུས་མ་བྱས་པའི་བདག་ཉིད་ངོས་བཟུང་བའོ། །
དང་པོ་ལ། ཀུན་མཁྱེན་ཆོས་ཀྱི་རྒྱལ་པོ་ཀློང་ཆེན་རབ་འབྱམས་བཟང་པོའི་གསུང་རབ་ལས་ཇི་ལྟར་འབྱུང་བ་དང་།
དེ་ཡི་དགོངས་པ་མི་ཕམ་འཇམ་པའི་དབྱངས་ཀྱིས་བཀྲལ་བའི་ཚུལ་དཔལ་རང་ཟོས་པ་ཆེན་པོས་ཀྱང་འདི་བཞིན་་་་་
བཞེད་ཚུལ་ཞལ་འཕངས་པའོ། །
དང་པོ་ནི། དེ་བཞིན་གཤེགས་པས་ལེགས་པར་གསུངས་པའི་བཀའ་དང་དབྱེར་མ་མཆིས་པའི་གཞུང་ལུགས་གྲུབ་
པའི་མཐའ་རིན་པོ་ཆེ་ལས། སེམས་རབ་ཏུ་མ་ཞི་བར་བྱེད་པ་གང་མི་དགེ་བའམ། སྒྲིབ་པ་ལུང་དུ་མ་བསྟན་པའི་ངོ་བོ་
སེར་སྣ་ལ་སོགས་པ་ནི་ཉོན་སྒྲིབ་ཡིན་ལ། འཁོར་གསུམ་ལ་བདེན་ཞེན་དང་མ་བྲལ་བ་གང་དགེ་བ་ཟག་བཅས་སམ་མ་
བསྒྲིབས་ལུང་མ་བསྟན་གྱི་ངོ་བོ་གཟུང་འཛིན་གྱི་རྟོག་པ་ཡུལ་ཡུལ་ཅན་ནི་ཤེས་སྒྲིབ་ཡིན་ནོ། །དེ་དག་ལས་ཉོན་སྒྲིབ་་་
ཀུན་བརྟགས་རྣམས་ནི་མཐོང་སྤངས་ཡིན་ལ། ལྷན་སྐྱེས་ནི་སྒོམ་སྤུངས་ཡིན་ནོ། །ཤེས་སྒྲིབ་གཟུང་འཛིན་གྱི་རྟོག་པ་་་་
རགས་པ་རྣམས་ནི་མཐོང་སྤངས་ཡིན་ལ། ཕྲ་བ་རྣམས་ནི་སྒོམ་སྤངས་ཡིན་ནོ། །ཞེས་གསུང་སྟེ་དེ་ལ་ཀུན་མཁྱེན་རོང་་་་་
ཀློང་གཉིས་དང་འཇམ་པའི་དབྱངས་རྣམས་ཀྱི་བཞེད་པས་བྱང་སེམས་ཀྱི་ས་དང་སར་སྒྲིབ་པ་སྤོངས་ཚུལ་འདི་བཞིན་
ལ་ཉན་རང་གཉིས་ཀྱིས་ཉོན་སྒྲིབ་མཐའ་དག་སྤངས་ཟིན་པར་ཡང་ཀུན་མཁྱེན་རྣམ་གསུམ་གྱི་གསུང་རབ་ལས་ལན་་་
གཅིག་མ་ཡིན་པར་འབྱུང་ཞིང་། བྱང་སེམས་ཀྱིས་ཉོན་སྒྲིབ་སྤངས་ཡ་མཐའི་ས་མཚམས། ས་བརྒྱད་པ་ལ་འཇོག་པས་་་
ཉན་རང་གི་སྤང་རྟོགས་ས་བརྒྱད་པ་ན་རྫོགས་ཏེ། དེས་ན་བྱང་སེམས་ལམ་གྱི་སྒྲིབ་གཉིས་ངོས་འཛིན་ཚུལ་དེ་སྤོང་ཚུལ་
ས་མཚམས་དང་བཅས་པ་ཉན་རང་ལམ་གྱི་སྒྲིབ་པ་སྤོང་ཚུལ་བཅས་རྒྱས་པར་གཏན་ལ་དབབ་པས་སྔ་འགྱུར་རང་་་་་་
ལུགས་ཀྱི་ཐེག་དམན་གྱི་སྤང་རྟོགས་བྱང་སེམས་ཀྱི་ས་གང་དུ་ཤེས་པར་འགྱུར་རོ། ། ་ ་
གཉིས་པ་ནི། དབུ་མ་རྒྱན་གྱི་རྣམ་བཤད་ཆེན་མོ་ལས། བདག་མེད་རྣམས་གཉིས་རྟོགས་པའི་ཡེ་ཤེས་ཀྱིས་སྤང་བྱ་
ཡོངས་ཚུལ་གྱི་གནད་ལ་ནི་ཐེག་ཆེན་གྱི་ཤིང་རྟ་ཆེན་པོ་རྣམས་དགོངས་པ་འགལ་མེད་དུ་འཇུག་པ་ཁོ་ན་ཡིན་པས་དེ་
དག་གི་ཚུལ་ཅུང་ཟད་བཤད་ན། སྤྱིར་ས་བཅུའི་ཡེ་ཤེས་ནི་བསམ་གྱིས་མི་ཁྱབ་ཅིང་། དེ་དག་གི་སྤང་བྱ་ཕྱིན་ཅི་ལོག་གི་
སྒྱུ་འཕྲུལ་ཡང་ཚད་མེད་པ་ཡོད་པས། མདོ་རྣམས་ནའང་ཚུལ་མང་དུ་བཀའ་སྩལ་ཀྱང་། སྤྱི་རིགས་ནས་ཉོན་མོངས་པ་
དང་ཤེས་བྱའི་སྒྲིབ་པ་གཉིས་སུ་གྲངས་ངེས་པར་ངེས་སྟོབས་ཀྱི་རིགས་པས་འགྲུབ་སྟེ། སྐྱེས་བུས་དོན་དུ་གཉེར་བྱའི་་་་
མཆོག་ཐར་པ་དང་ཐམས་ཅད་མཁྱེན་པ་གཉིས་ཡིན་པས་ན། དེ་དག་ལ་བར་དུ་གཅོད་པའི་ཆ་ནས་བཞག་པའི་ཕྱིར་་་་་
སྒྲིབ་པའང་སྤྱི་རིགས་ལ་གཉིས་སུ་གྲངས་ངེས་པ་ལས་གཞན་པ་ཞིག་གཞག་དགོས་པ་མ་ཡིན་ནོ། །དེ་སྐད་དུའང་དབུས་



དང་མཐའ་རྣམ་པར་འབྱེད་པ་ལས། ཉོན་མོངས་པ་ཡི་སྒྲིབ་པ་དང་། །ཤེས་བྱའི་སྒྲིབ་པ་ཉིད་དུ་བསྟན། །དེར་ནི་སྒྲིབ་པ་
ཐམས་ཅད་དེ། །དེ་ཟད་ནས་ནི་གྲོལ་བར་འདོད། །ཅེས་པ་ལ་སོགས་པ་མདོ་བསྟན་བཅོས་ཐམས་ཅད་ཞལ་འཆམ་པ་་་་
འདི་གཉིས་ལས་དོན་གྱིས་གཞན་པའི་སྒྲིབ་པ་ཕུང་གསུམ་པ་ཞིག་གསུངས་པ་མེད་དོ། །བག་ཆགས་ཀྱི་སྒྲིབ་པ་ཤིན་ཏུ་ཕྲ་
མོ་རྣམས་ཀྱང་དོན་ཤེས་བྱའི་རང་བཞིན་ཇི་ལྟ་བ་བཞིན་མངོན་དུ་འགྱུར་བ་ལ་གེགས་བྱེད་པ་ཡིན་པས་ཤེས་སྒྲིབ་ལས་
མ་འདས་སོ། །དེའང་ཐོར་པ་ལ་གང་གིས་བསྒྲིབས་ན། བདག་དང་བདག་གིར་འཛིན་པ་སོགས་ཉོན་མོངས་པ་དག་གིས་
བསྒྲིབས་ལ། ཆོས་ཐམས་ཅད་ཤེས་པ་ལ་གང་གིས་བསྒྲིབས་ན། ཆོས་རྣམས་ཀྱི་རང་བཞིན་མངོན་དུ་མ་གྱུར་པའི་རྨོངས་
པས་བསྒྲིབས་སོ། །དེ་ལ་ཉོན་ཤེས་ཀྱི་སྒྲིབ་པ་གཉིས་ཀྱི་ཁྱད་པར་རྒྱུ་དང་ངོ་བོ་བྱེད་ལས་ལ་སོགས་པའི་དབྱེ་ཚུལ་དུ་མ་་་
ཞིག་གཞུང་སོ་སོར་བྱུང་ཡང་དོན་དུ་གནད་གཅིག་ལ། མདོ་དོན་སྙིང་པོར་དྲིལ་ན་འདི་ལྟ་སྟེ། འཁོར་བར་འཁྱམས་པའི་
རྒྱུའི་གཙོ་བོ་ཆགས་སོགས་ཉོན་མོངས་པ་རྣམས་ཡིན་ལ། དེ་རྣམས་ཀྱི་མེད་ན་མི་འབྱུང་གི་རྩ་བ་ནི་འཇིག་ལྟ་ལྷན་སྐྱེས་
ཡིན་པར་གསུངས་ཤིང་དེ་ལྟར་རིགས་པས་ཀྱང་འགྲུབ་པ་བཞིན། གང་ཟག་གི་བདག་ཏུ་འཛིན་པའི་རྩ་བ་ཅན་གྱི་ཉོན་
མོངས་པ་ཐམས་ཅད་ཉོན་མོངས་པའི་སྒྲིབ་པ་ཡིན་ལ། ཇི་ལྟ་ཇི་སྙེད་ཀྱི་ཆོས་ཐམས་ཅད་ཇི་བཞིན་དུ་མི་ཤེས་པ་ནི། ཆོས་
རྣམས་ཀྱི་རང་བཞིན་ལ་རྨོངས་པའི་མ་རིག་པ་ཡིན་པས། ཆོས་ཀྱི་བདག་འཛིན་གྱི་རྩ་བ་ཅན་གྱི་རྨོངས་པ་ཕྲ་རགས་་་་་
ཐམས་ཅད་ཤེས་བྱའི་སྒྲིབ་པ་ཡིན་ནོ། །དེ་ལྟར་ཡིན་པའི་གོ་བ་གཏིང་སླེབས་ནས་ལམ་ཉམས་ལེན་གྱི་སྐབས་དང་སྦྱར་ན།
བདག་ཏུ་འཛིན་པ་ལས་བྱུང་བའི་སེར་སྣ་སོགས་ཕྱིན་དྲུག་རང་རང་གི་མི་མཐུན་ཕྱོགས་སུ་གྱུར་པ་གང་ཞིག་དེ་ཡོད་ན་
གཉེན་པོའི་ཕར་ཕྱིན་སོ་སོ་ལ་མི་འཇུག་པ་ནི་ཉོན་མོངས་པའི་སྒྲིབ་པ་ཡིན་ལ། ཞུགས་ཀྱང་ཆོས་བདག་མེད་དུ་མ་རྟོགས་
པའི་ཆོས་བདག་གི་རྩ་བ་ཅན་གྱི་འཁོར་གསུམ་དུ་བདེན་པར་རྣམ་པར་རྟོགས་པ་ནི་ཤེས་བྱའི་སྒྲིབ་པ་སྟེ། དེ་སྐད་དུའང་
རྒྱུད་བླ་མ་ལས། འཁོར་གསུམ་རྣམ་པར་རྟོགས་པ་གང་། །དེ་ནི་ཤེས་བྱའི་སྒྲིབ་པར་འདོད། །སེར་སྣ་ལ་སོགས་རྣམས་་་་་
རྟོགས་གང་། །དེ་ནི་ཉོན་མོངས་སྒྲིབ་པར་འདོད། །ཅེས་གསུངས་པ་བཞིན་ནོ། །དེས་ན་གང་ཟག་གི་བདག་མེད་རྟོགས་ན།
བདག་འཛིན་དེ་ཡི་རྩ་བ་ཅན་གྱི་ཉོན་མོངས་པ་ཐམས་ཅན་ལྡོག་པར་རིགས་པས་འགྲུབ་སྟེ། གང་བདག་མེད་པར་་་་་
མཐོང་ན་དེར་འཛིན་པའི་དབང་གིས་ཆགས་པ་དང་སྡང་བ་ང་རྒྱལ་ལ་སོགས་པ་མི་སྲིད་ལ་བདག་འཛིན་ཡོད་ན་དེ་་་
དག་ཀྱང་ཡོད་པར་ངེས་སོ། །དེ་སྐད་དུའང་རིན་ཆེན་ཕྲེང་བ་ལས། ཇི་སྲིད་ཕུང་པོར་འཛིན་ཡོད་པ། །དེ་སྲིད་དེ་ལ་ངར་
འཛིན་ཡོད། །ངར་འཛིན་ཡོད་ན་ཡང་ལས་ཏེ། །ལས་ལས་ཀྱང་ནི་སྐྱེ་བ་ཡིན། །ཞེས་དང་། རྣམ་འགྲེལ་ལས། བདག་ཡོད་
ན་ནི་གཞན་དུ་ཤེས། །བདག་གཞན་ཆ་ལས་འཛིན་དང་ལྡང་། །དེ་དག་དང་ནི་ཡོངས་འབྲེལ་ལས། །ཉེས་པ་ཐམས་ཅད་
འབྱུང་བར་འགྱུར། །ཞེས་དང་། དེ་ན་བདག་ལ་མངོན་ཆགས་པ། དེ་སྲིད་དེ་ནི་འཁོར་བར་འགྱུར། ཞེས་དང་། དབུ་མ་་
ལ་འཇུག་པ་ལས། ཉོན་མོངས་སྐྱོན་རྣམས་མ་ལུས་འཇིག་ཚོགས་ལ། ལྟ་ལས་བྱུང་བར་བློ་ཡིས་མཐོང་གྱུར་ནས། ཞེས་པ་
ལ་སོགས་པ་བཞིན་ནོ། །དེ་ལྟ་བུའི་བདག་འཛིན་དེ་ནི་གཉེན་པོ་བདག་མེད་རྟོགས་པའི་ཤེས་རབ་ཀྱིས་སྤོང་བ་ཡིན་ལ།
དེའང་མཐོང་ལམ་དུ་བདེན་པའི་ཆོས་ཉིད་མངོན་སུམ་དུ་གཟིགས་ཏེ་བདེན་དོན་ལ་ཕྱིན་ཅི་ལོག་པར་ཀུན་ཏུ་བཏགས་



པ་ཐམས་ཅད་སྤོང་ལ། དེ་ཕན་ཆད་སྒོམ་ལམ་དུ་ལྷན་སྐྱེས་སྤོང་ངོ༌། །ཀུན་བཏགས་ལྷན་སྐྱེས་འདི་གཉིས་ཀྱི་གོ་བའི་་་་
གནད་རྣམས་གཞན་དུ་ཤེས་པར་བྱའོ། །དེས་ན་ཉན་རང་གིས་ཉོན་སྒྲིབ་ཀྱི་གཉེན་པོ་གང་ཟག་གི་བདག་མེད་འབའ་་་
ཞིག་བསྒོམས་པས་ཉོན་མོངས་ཐམས་ཅད་ཟད་ནུས་ཏེ་བུད་ཤིང་ཟད་པའི་མེ་བཞིན་སྲིད་པའི་རྒྱུད་མེད་ལས་འཁོར་་་་
བར་སླར་ལྡོག་པ་ནམ་ཡང་མི་སྲིད་ཀྱང་། ཆོས་ཀྱི་བདག་མེད་བསྒོམ་པ་མ་རྫོགས་པས་ཤེས་སྒྲིབ་སྤོང་བར་མི་འགྱུར་རོ། །
སྤྱིར་ཤེས་བྱའི་རང་ཞིན་ལ་བསྒྲིབས་པའི་རྨོངས་པ་ཐམས་ཅད་ཀྱང་ཉོན་མོངས་པའི་མིང་གིས་བསྙད་དུ་རུང་བ་ཡིན་་་
མོད་ཀྱི། ཉོན་ཤེས་གཉིས་ཀྱི་ཟླས་ཕྱེ་བའི་ཉོན་མོངས་མ་ཡིན་པ་སོགས་སྐབས་ཐོབ་ཤན་ཕྱེད་པ་རྣམ་པ་ཀུན་ཏུ་གལ་ཆེའོ། །
ཐེག་ཆེན་འཕགས་པས་ནི་མཐོང་ལམ་ནས་བརྩམས་ཏེ་ཉོན་ཤེས་གཉིས་ཀ་མཉམ་དུ་སྤོང་བར་བྱེད་ལ། ས་བརྒྱད་པའི་ས་
སྐབས་སུ་ཡུལ་ཆོས་ཉིད་ལ་འབད་མེད་དུ་ཞུགས་པའི་ཚུལ་གྱིས་ངར་འཛིན་གྱི་རྒྱུ་བ་ཕྲ་མོའང་ཟད་པས་ན་ཉོན་མོངས་
ཐམས་ཅད་ཟད་ནས་དེ་ཕན་ཆད་དག་པ་གསུམ་དུ་གཉིས་སྣང་གི་བག་ཆགས་སམ། ཤེས་སྒྲིབ་འབའ་ཞིག་སྤོང་བ་ཡིན་
ནོ། །འོན་ཀྱང་ཡུལ་ཆོས་ཀྱི་དབྱིངས་ལ་སྒྲིབ་པ་ཕྲ་མོས་ཀྱང་བར་ཆོད་པ་མེད་པས་མཉམ་པ་ཉིད་ནི་སངས་རྒྱས་ཁོ་ན་མ་
གཏོགས་སློབ་པ་ལ་མི་སྲིད་དོ། །དེ་སྐད་དུའང་འཇུག་པ་ལས། ཆགས་པ་མེད་པའི་བློ་ནི་སྐྱོན་རྣམས་དག་དང་ལྷན་ཅིག་
མི་གནས་ཕྱིར། །ས་བརྒྱད་པ་ལ་དྲི་མ་དེ་དག་རྩ་བཅས་ཉེ་བར་ཞི་འགྱུར་ཞིང་། །ཉོན་མོངས་ཟད་ཅིང་ས་གསུམ་བླ་མར་
གྱུར་ཀྱང་སངས་རྒྱས་རྣམས་ཀྱི་ནི། །འབྱོར་པ་མཁའ་ལྟར་མཐའ་བྲལོ་མ་ལུས་འཐོབ་པར་ནུས་མ་ཡིན། །ཞེས་གསུངས་་
པ་སྟེ། ཚུལ་འདི་ཐལ་འགྱུར་བ་ཁོ་ནའི་ལུགས་ནི་མ་ཡིན་ཏེ། ཐེག་ཆེན་གྱི་མདོ་སྡེ་རྣམས་ནས་འབྱུང་བ་ཤིང་རྟ་ཆེན་པོ་་
རྣམས་ཀྱི་བཞེད་པ་ཡིན་ནོ། །དེ་ལ་མ་དག་པ་བདུན་དུ་ཉོན་སྒྲིབ་འབའ་ཞིག་སྤངས་པར་འདོད་པའི་ལུགས་ཀྱང་བོད་་་
འདིར་བྱུང་མོད། གཉེན་པོ་བདག་མེད་གཉིས་རྟོགས་ཀྱི་ཡེ་ཤེས་ཡོད་པས་ན་ཤེས་སྒྲིབ་ཀྱང་ཅིའི་ཕྱིར་མི་སྤོང་སྟེ། དབུས་
མཐའ་ལས། ཆོས་ཀྱི་དབྱིངས་ལ་མ་རིག་པ། །ཉོན་མོངས་ཅན་མིན་སྒྲིབ་པ་བཅུ། །ས་བཅུའི་མི་མཐུན་ཕྱོགས་རྣམས་ཀྱི། །
གཉེན་པོ་དག་ནི་ས་ཡིན་ནོ། །ཞེས་གསུངས་པ་སོགས་བཀའ་དང་བསྟན་བཅོས་ཐམས་ཅད་ནས་ས་བཅུའི་ངོ་སྐལ་གྱི་་་་
སྤང་བྱ་ཤེས་སྒྲིབ་ཇི་སྙེད་གསུངས་པ་བཞིན་ཤེས་པར་བྱའོ། །དེར་ཡང་ལུགས་དེས་ཤེས་སྒྲིབ་སྤངས་པའི་མགོ་ས་བརྒྱད་
པ་ནས་རྩོམ་ཞིང་། ཉན་རང་དགྲ་བཅོམ་པས་ཆོས་ཀྱི་བདག་མེད་རྫོགས་པར་རྟོགས་ཤིང་ཉོན་སྒྲིབ་མཐའ་དག་སྤངས་་
ཟིན་པར་འདོད་པས་ན། དེ་ལ་མཁས་པ་གཞན་དག་གིས་བརྒལ་བ། དེ་ལྟར་ན་ཉན་རང་དགྲ་བཅོམ་ཐེག་ཆེན་ལ་་་་་
ཞུགས་ཚེ་མ་དག་ས་བདུན་དུ་གཉེན་པོའི་ཡེ་ཤེས་ཐོབ་པ་ན་སྤང་བྱ་མེད་པར་འགྱུར་ཞིང་། ས་དེའི་བར་ཆད་མེད་ལམ་
གང་གི་གཉེན་པོ་ཡིན་པ་དང་། རྣམ་གྲོལ་ལམ་ཅི་ལས་གྲོལ་བར་ཡང་གཞག་ཏུ་མེད་ལ། གཞན་ཡང་། བྱང་ཆུབ་སེམས་་
དཔས་སྙིང་རྗེ་ཆེན་པོའི་ཐབས་མཐའ་ཡས་པ་དང་བཅས་པས་གྲངས་མེད་གཉིས་ཀྱི་ཡུན་དུ་བདག་མེད་གོམས་པས་་་་
སྤང་བྱ་གང་ཡིན་པ། ཉན་རང་གིས་ཐབས་དང་བྲལ་ཏེ་བསྒོམས་པས་ཚེ་གསུམ་ལ་སོགས་པས་སྤོང་ནུས་ན་འཚང་རྒྱ་བ་
ལ་ཐེག་ཆེན་ལས་ཐེག་དམན་མྱུར་བར་འགྱུར་བ་སོགས་རྣམ་དཔྱད་མང་པོ་མཛད་པ། ཕྱོགས་སྔ་ཕྱི་ཐམས་ཅད་དཔྱོད་
ལྡན་ཡིན་པས་རིགས་པའི་སྒྱུ་རྩལ་འགྲན་པའི་ཚུལ་ལ་ཕྱོགས་ལྷུང་བྲལ་བའི་བློས་ཉམས་མཚར་གྱི་ཚུལ་དུ་ལྟད་མོར་བྱའོ། །
42



ཞེས་དང་། ཡང་ཤེར་འགྲེལ་ནོར་བུ་ཀེ་ཏ་ཀ་ལས། ཆོས་བདག་འཛིན་ནི་རྨོངས་པ་སྤྱི་དང་། གང་ཟག་གི་བདག་འཛིན་་་
ནི་དེའི་བྱེ་བྲག་སྟེ་ཤིང་དང་ས་ལ་ཤ་བཞིན་ནོ། །གང་ཟག་གི་བདག་ཏུ་འཛིན་པ་ལས་ནི་སེར་སྣ་སོགས་ཉེན་མོངས་པའི་
སྒྲིབ་པ་སྐྱེ་ཞིང་། ཆོས་བདག་ལས་འཁོར་གསུམ་དུ་རྟོག་པ་ཤེས་བྱའི་སྒྲིབ་པ་སྐྱེའོ། །དེས་ན་བདག་མེད་གཉིས་རྟོགས་ཀྱི་
བྱང་ཆུབ་སེམས་དཔའི་མཁྱེན་པས་སྒྲིབ་པ་གཉིས་ཀ་སྤོང་ལ། ཉན་རང་གི་ལམ་གྱིས་ཉོན་མོངས་རྐྱང་བ་སྤངས། སྤོང་་་
ཚུལ་ཡང་ཐེག་ཆེན་མཐོང་ལམ་དུ་སྒྲིབ་པ་གཉིས་པོ་ཀུན་བཏགས་ཀྱི་ཆ་སྤོང་། དེ་ནས་རིམ་བཞིན་སྒྲིབ་པ་གཉིས་ཀ་
མཉམ་པར་སྤངས་ནས་ས་བརྒྱད་པར་ངར་འཛིན་གྱི་རྒྱུ་བ་ལོག་པའི་སྟོབས་ཀྱིས་དག་པ་བ་ལ་ཉོན་མོངས་པ་མེད་ཀྱང་
དེ་ཕན་ཆད་ཤེས་སྒྲིབ་འབའ་ཞིག་སྤོང་། ས་བཅུ་བའི་ཐ་མར་གཉིས་སྣང་འཁྲུལ་བའི་བག་ཆགས་ཤིན་ཏུ་ཕྲ་བའང་རྡོ་རྗེ་
ལྟ་བུའི་ཏིང་འཛིན་གྱིས་བཅོམ་པའི་དེ་མ་ཐག་ཏུ་ཆོས་ཀྱི་དབྱིངས་དེ་བཞིན་ཉིད་དུ་མངོན་པར་གཤེགས་པ་སངས་རྒྱས་
བཅོམ་ལྡན་འདས་ཀྱི་ཡེ་ཤེས་རྡོ་རྗེའི་སྐུ་བརྙེས་པ་ཡིན་ཏེ་ཚུལ་འདིར་འཕགས་ཡུལ་གྱི་ཤིང་རྟ་ཆེན་པོ་ཐམས་ཅད་་་་་་་
དགོངས་པ་གཅིག་པ་ཡིན་གྱི་བོད་ཀྱི་ཞེ་འདོད་དང་བསྲེ་བར་མི་བྱ་ལ། གནད་འདི་ཤེས་ན་གཞུང་ལུགས་དུ་མའི་འགོག་
རང་གྲོལ་ཏེ་དགོངས་པའི་ཆུ་བོ་ཡེ་ཤེས་ཀྱི་ཀློང་དུ་འདྲེས་པར་འགྱུར་བའི་ཕྱིར་རོ། །ཞེས་དང་། ཡང་མཁས་པའི་ཚུལ་ལ་
འཇུག་པའི་སྒོ་ཞེས་བྱ་བའི་བསྟན་བཅོས་ལས། ས་བཅུ་བོ་འདི་དག་གི་སྐབས་སུ་བདག་མེད་གཉིས་རྟོགས་ཀྱི་མཁྱེན་་་་་
པས་སྒྲིབ་པ་གཉིས་ཀ་རིམ་བཞིན་སྤོང་བར་བྱེད་དེ། དེ་ཡང་ཉོན་མོངས་པ་སྤོང་ཚུལ་གོང་དང་འདྲ་སྟེ་ཉོན་མོངས་པ་་་
ཐམས་ཅད་ཀྱི་རྩ་བ་གང་ཟག་གི་བདག་འཛིན་ཡིན་པས་བདག་མེད་མཐོང་བས་དེ་ལྡོག་པར་བྱེད་པའི་ཕྱིར་རོ། །ཤེས་་་
བྱའི་སྒྲིབ་པ་ཞེས་བྱ་བ་ནི། ཇི་ལྟ་ཇི་སྙེད་ཀྱི་དོན་མ་ནོར་བར་མཐོང་བ་ལ་གེགས་སུ་གྱུར་པའི་སྒྲིབ་པའོ། །དེ་རྒྱུ་གང་ལས་
བྱུང་ན་ཆོས་ཐམས་ཅད་གཉིས་མེད་ཆོས་དབྱིངས་ཀྱི་རང་བཞིན་དུ་གནས་པ་མ་རྟོགས་ཤིང་གཟུང་འཛིན་སྣ་ཚོགས་སུ་
འཛིན་པ་ལས་སོ། །དེའི་ཕྱིར་འཁོར་གསུམ་དུ་རྣམ་པར་རྟོག་པ་ཤེས་སྒྲིབ་ཏུ་མགོན་པོ་བྱམས་པས་གསུངས་སོ། །འཁོར་
གསུམ་དུ་རྟོག་པའི་རྩ་བ་ནི་ཆོས་ཀྱི་བདག་འཛིན་ཡིན་པས་མདོར་ན་ཆོས་ཀྱི་བདག་འཛིན་ལས་བྱུང་བའི་སྒྲིབ་པ་་་་་་་
ཐམས་ཅད་ཤེས་སྒྲིབ་ཡིན་ལ། ཆོས་བདག་མེད་སྟོང་པ་ཉིད་མཐོང་བས་དེ་སྤོང་བར་བྱེད་དོ། །དེས་ཇི་ལྟ་བ་སྒྲིབ་པའི་་་
ཤེས་སྒྲིབ་སྤོང་དུ་ཆུག་ཀྱང་ཇི་སྙེད་པ་ལ་སྒྲིབ་པའི་ཤེས་སྒྲིབ་ཇི་ལྟར་སྤོང་ནུས་སྙམ་ན། ཇི་སྙེད་པ་དང་ཇི་ལྟ་བ་རྣམས་་་
དངོས་པོའི་དོན་ལ་ཐ་དད་དུ་མེད་ལ། དངོས་པོའི་རང་བཞིན་དང་མི་མཐུན་པར་འཛིན་པའི་རྨོངས་པས་སེམས་བསླད་
པ་དེ་ཉིད་སྤངས་ན་དངོས་པོ་ཕྱིན་ཅི་མ་ལོག་པར་རྟོགས་པའི་ཡེ་ཤེས་དེས་ཇི་སྙེད་པའི་དོན་ཐམས་ཅད་འབད་མེད་དུ་
རྟོགས་པར་འགྱུར་ཏེ། དཔེར་ན་མིག་གི་རབ་རིབ་དག་ན་གཟུགས་ཇི་སྙེད་པ་གསལ་པོར་ཤེས་པ་དང་། སྙོམས་འཇུག་་
གི་སྒྲིབ་པ་ལས་གྲོལ་བ་བསམ་གཏན་གྱི་སེམས་ཀྱིས་ལྐོག་གྱུར་རྣམས་ཀྱང་ཤེས་པ་བཞིན་ནོ། །དེ་ལྟར་ས་དང་པོའི་ཡེ་་་་
ཤེས་ཐོབ་པས་ཆོས་དབྱིངས་ཀུན་ཏུ་འགྲོ་བར་མ་རྟོགས་པའི་རྨོངས་པ་བསལ་བས་དེའི་རྗེས་ཐོབ་ན་ཆོས་ཀྱི་དབྱིངས་་་
ཤེས་བྱ་ཀུན་ལ་རྗེས་སུ་འགྲོ་བ་འབད་མེད་དུ་རྟོགས་ནས་མ་རྨོངས་པའི་ཤེས་རབ་ཁྱད་པར་ཅན་ཐོབ་པས་མཚོན་ནས་
ཀུན་རྨོངས་བཅུ་ས་བཅུས་སྤངས་པར་དབུས་མཐའ་ལས་གསུངས་པས་མཚོན་ནས་ས་རྣམས་སུ་ཤེས་སྒྲིབ་སྤངས་པའི་་
43



སྟོབས་ཀྱིས་ཇི་ལྟ་ཇི་སྙེད་ཀྱི་དོན་ལ་རྨོངས་པ་མེད་པར་གོང་ནས་གོང་དུ་འཕགས་པར་འགྱུར་རོ། །ཞེས་སོ། །
གསུམ་པ་ནི། དཔལ་རང་ཟོམ་པ་ཆེན་པོས་ཀྱང་སྒྲིབ་གཉིས་ཀྱི་ངོས་འཛིན་དང་། དེ་ཐེག་པ་ཆེན་པོའི་ས་དང་སར་
ཇི་ལྟར་སྤོང་ཚུལ་ཉན་རང་གིས་སྒྲིབ་གཉིས་ལས་གང་ཞིག་སྤོང་བ། དེས་ན་ཉན་རང་གི་སྤངས་རྟོགས་ཐེག་ཆེན་གྱི་ས་་་
གང་དུ་རྫོགས་ཚུལ་དང་བཅས་པ་གཞུང་ལུགས་རྣམས་ལས་རྒྱས་པར་གཏན་ལ་དབབ་མེད་འདིར་ཡི་གེས་འཇིགས་་་་
པས་ཤེས་པར་འདོད་ན་འགྲེལ་པ་འདི་ཡི་སྐབས་གོང་འོག་ཀུན་ཏུ་བདག་ཉིད་ཆེན་པོ་གང་གི་གསུང་རབ་ཀྱི་ལུང་གི་་་་
གནས་ངེས་པ་རྣམས་དང་གཞན་ཡང་ཐེག་པ་ཆེན་པོའི་ཚུལ་ལ་འཇུག་པ། ལྟ་འཕྲེང་རྣམ་བཤད་ཆེན་མོ་སོགས་ལས་་་
ཁོང་དུ་ཆུད་པར་བྱའོ། ། །
གཉིས་པ་རྫོགས་སྨིན་སྦྱང་གསུམ་བཤད་པ་ནི་མི་ཕམ་འཇམ་པའི་དབྱངས་ཀྱིས། ཚད་མེད་དང་བསྡུ་དངོས་མངོན་
ཤེས་ལྔ་སོགས་ཐབས་མཁས་ཀྱི་བར་ཅི་རིགས་པའི་སྒོ་ནས་སེམས་ཅན་སྨིན་པར་བྱེད་པ་དང་། ཚོགས་གཉིས་ཡོངས་སུ་
རྫོགས་པའི་སྟོབས་ཀྱིས་སངས་རྒྱས་ཀྱི་ཞིང་སྦྱང་བ་དང་། ཟབ་དང་རྒྱ་ཆེའི་ལམ་ཐམས་ཅད་ཟུང་དུ་ཞུགས་པ་རྣམས་་་་
ཀུན་མཆོག་ལྡན་གྱི་སྟོང་པ་ཉིད་ཀྱི་སྟོབས་ཀྱིས་མི་གནས་པའི་མྱ་ངན་ལས་འདས་པ་སྲིད་ཞི་མཉམ་ཉིད་དུ་རྟོགས་པས་
སངས་རྒྱས་ཀྱི་ཆོས་རྫོགས་པར་བྱེད་པ་སྟེ་དེ་ལྟར་མདོར་ན་རྫོགས་སྨིན་སྦྱང་བ་ཁྱད་པར་ཅན་ལ་བསླབ་པར་བྱའོ། །དེ་་
ཡང་མ་དག་པའི་ས་བདུན་དུ་སེམས་ཅན་སྨིན་བྱེད་གཙོ་བོར་གྱུར་པས་དེ་གསུམ་ཆུང་ངུ་དང་དག་པ་གསུམ་དུ་སྐུ་་་་
གསུམ་དངོས་སུ་ཐོབ་བྱེད་སྲིད་ཞི་མཉམ་ཉིད་ཞིང་དག་པ་ཐབས་མཁས་སྦྱོར་བ་གསུམ་ཁྱད་པར་ཅན་འབྱུང་བ་ཡིན་ནོ། །
དེ་ཡང་ཁ་ཕྱིར་བལྟས་སྒོ་ལྔའི་རྣམ་ཤེས་གནས་གྱུར་པས་སྲིད་ཞིར་མི་གནས་པའི་མཉམ་ཉིད་མངོན་དུ་གྱུར་པ་ཡིན་ལ།།
དེའི་སྟོབས་ཀྱིས་ཐབས་མཁས་ཚད་མེད་པས་སྤྲུལ་པའི་རྣམ་རོལ་སྣ་ཚོགས་ཀྱིས་སེམས་ཅན་སྨིན་པར་བྱེད་པ་དང་་་་་་
དཀོན་མཆོག་གསུམ་གྱི་རིགས་རྒྱུན་མི་གཅོད་པ་སོགས་ཀྱང་ཁྱད་པར་འཕགས་པ་ཐོབ་བོ། །ཞེས་སོ། །
གསུམ་པ་ཡང་དག་མཐའ་ངོས་བཟུང་བ་ནི། ཆོས་ཉིད་འོད་གསལ་སྤྲོས་བྲལ་ཆེན་པོའི་དོན་ཀུན་མཁྱེན་ཆོས་ཀྱི་ས་
རྒྱལ་པོ་རང་ཟོམ་ཆོས་ཀྱི་བཟང་པོ། ཀུན་མཁྱེན་འཇིགས་བྲལ་གླིང་པ་མི་ཕམ་འཇམ་པའི་དབྱངས་རྣམས་ཀྱི་གསུང་རབ་
ལས་ཇི་ལྟར་འབྱུང་བ་བཞིན་འོག་ཏུ་རྣམ་མཁྱེན་མཚོན་བྱེད་ཀྱི་ཆོས་བཞི་བའི་སྐབས་རྒྱས་པར་དྲངས་པ་ལས་རྟོགས་་་
པར་བྱའོ། །ཀུན་མཁྱེན་ཡབ་སྲས་ཀྱི་གསུང་རབ་ལས་ཇི་ལྟར་འབྱུང་བཞིན་མཆོད་བརྗོད་ཀྱི་དཀའ་བའི་གནད་རྣམས་་་
ལེགས་པར་བཤད་ཟིན་ཏེ། གཉིས་པ་རྟོགས་ལྡན་བསྟན་བཅོས་ལ་འཇུག་པའི་ཡན་ལག་དགོས་འབྲེལ་ནི་རྣམ་པ་སོགས།
བཀའ་བའི་གནད་ཆོས་སྤྱོད་བཅུའི་མཐའ་དཔྱད་པ་ལ་མི་ཕམ་འཇམ་པའི་དབྱངས་ཀྱིས། ཆོས་སྤྱོད་བཅུ་ལ་ཡི་གེ་འབྲི་་
མཆོད་སོགས་བཅུ་དང་། སེམས་བསྐྱེད་སོགས་རྣམ་མཁྱེན་མཚོན་བྱེད་ཆོས་བཅུ་དང་། ཡན་ལག་བདུན་སྟེང་སྐྱབས་་་་་
འགྲོ་སྨོན་འཇུག་གི་སེམས་བཅས་བཅུ་དང་། ཕར་ཕྱིན་བཅུ་བཅས་སྤྱིར་དབྱེ་བ་ཡོད་དོ། །ཞེས་དང་། ཡང་དེ་ཉིད་ཀྱིས་
བྱང་ཆུབ་ཀྱི་སེམས་རིན་པོ་ཆེ་དང་། སྦྱིན་པ་ལ་སོགས་པ་ཆོས་སྒྲུབ་པའི་སྤྱོད་པ་ཕར་ཕྱིན་བཅུ་ཡི་བདག་ཉིད་ཅན་གྱི་་་
མདོ་ཡི་དོན་ཤེས་བཞིན་དང་བཅས་པའི་ཤེས་རབ་ཀྱིས་ངེས་པ་མི་བརྗོད་པའི་དྲན་པ་ལ་བཞག་ནས། ཞེས་རང་ལུགས་
44



འཇོག་པར་མཛད་དོ། །
གཉིས་པ་ལུས་དངོས་ལ། རྒྱས་པར་དད་པ་ལ་བརྒྱད་དུ་དབྱེ་བ། འབྲིང་པོར་དགའ་བ་ལ་དྲུག་ཏུ་དབྱེ་བ། བསྡུས་
པར་མོས་པ་ལ་གསུམ་དུ་དབྱེ་བ་གསུམ། དང་པོ་ལ་སྡོམ་གྱིས་མདོར་བསྟན་པ་དང་། དེ་དག་གི་དོན་རྒྱས་པར་བཤད་པ་
གཉིས། དང་པོ་ལ་ལུས་མདོར་བསྟན་པ་དང་། ཡན་ལག་རྒྱས་པར་བཤད་པ་གཉིས། དང་པོ་ནི་ཤེས་རབ་སོགས་རྐང་པ་
གཉིས་དཀའ་བའི་གནད་ཤེར་ཕྱིན་མཚན་བཏགས་ཀྱི་ཁྱད་པར་ལ། མི་ཕམ་འཇམ་པའི་དབྱངས་ཀྱིས། ཤེར་ཕྱིན་་་་་
ལའང་། སེང་གེ་བཟང་པོའི་བརྒྱད་སྟོང་འགྲེལ་ཆེན་ལས། སངས་རྒྱས་བཅོམ་ལྡན་འདས་ཀྱི་གཉིས་སུ་མེད་པའི་ཡེ་ཤེས་
སྒྱུ་མ་ལྟ་བུ་དེ་ནི་དངོས་ཡིན་ལ། དེ་ཐོབ་པ་དང་རྗེས་སུ་མཐུན་པ་ཉིད་ཀྱིས་ན་ཚིག་དང་། ངག་གི་ཚོགས་ཀྱི་གཞུང་དང་
མཐོང་བ་ལ་སོགས་པའི་མཚན་ཉིད་ཅན་གྱི་ལམ་ལ་ཡང་ཤེར་ཕྱིན་ཞེས་བྱ་བ་ནི་བཏགས་པའོ། །ཞེས་དང་། ཕྱོགས་གླང་
གི་བརྒྱད་སྟོང་དོན་བསྡུས་ལས། ཤེས་རབ་ཕ་རོལ་ཕྱིན་གཉིས་མེད། །ཡེ་ཤེས་དེ་ནི་དེ་བཞིན་གཤེགས། །བསྒྲུབ་བྱའི་དོན་
དེ་དང་ལྡན་པས། །གཞུང་ལམ་དག་ལ་དེ་སྒྲས་བཏགས། །ཞེས་གསུངས་པས། འབྲས་བུ་ཤེར་ཕྱིན་དངོས་དང་། ལམ་ཤེར་
ཕྱིན་འབྲས་མིང་རྒྱུ་ལ་བཏགས་པ་དང་། གཞུང་ཤེར་ཕྱིན་བརྗོད་བྱའི་མིང་རྗོད་བྱེད་ལ་བཏགས་པ་ཡིན་ནོ། །ཞེས་སོ། །
གཉིས་པ་ཡན་ལག་རྒྱས་པར་བཤད་པ་ནི་རྣམ་ཀུན་སོགས་རྐང་པ་དྲུགཾ གཉིས་པ་དོན་བདུན་ཅུའི་སྒོ་ནས་རྒྱས་པར་་་་་
བཤད་པ་ལ། རྣམ་མཁྱེན་མཚོན་བྱེད་ཀྱི་ཆོས་བཅུ། ལམ་ཤེས་བཅུ་གཅིག བཞི་ཤེས་དགུ། རྣམ་རྫོགས་སྦྱོར་བ་བཅུ་གཅིག་
རྩེ་མོ་བརྒྱད། མཐར་གྱིས་ས་བཅུ་གསུམ། སྐད་ཅིག་མ་བཞི། ཆོས་སྐུ་བཞི་བཅས་བརྒྱད་བཤད་དུ་ཡོད་པ་ལས། དང་པོ་ནི།
སེམས་བསྐྱེད་སོགས་རྐང་པ་བདུན། གཉིས་པ་ནི་མོག་མོག་སོགས་རྐང་པ་བཅུ་གསུམ། གསུམ་པ་ནི་ཤེས་པས་སོགས་་་་
རྐང་པ་བརྒྱད། བཞི་བ་ནི་རྣམ་པ་སོགས་རྐང་པ་བརྒྱད། ལྔ་བ་ནི་དེ་ཡི་སོགས་རྐང་པ་ཕྱེད་དང་དགུ དྲུག་པ་ནི་མཐར་
གྱིས་སོགས་རྐང་པ་ཕྱེད་དང་གཉིས། བདུན་པ་ནི་སྐད་གཅིག་སོགས་རྐང་པ་ཕྱེད་དང་གསུམ། བརྒྱད་པ་ནི་ངོ་བོ་སོགས་
རྐང་པ་བཞི། དོན་བདུན་ཅུའི་རྣམ་བཞག་རྒྱས་པ་ནི་ཀུན་མཁྱེན་ཡབ་སྲས་ཀྱི་གསུང་རབ་རིན་པོ་ཆེ་རྣམས་ལས་ཇི་སྐད་
འབྱུང་བའི་དགོས་པ་བཞིན་ཁོ་བོ་ཅག་གི་ལོགས་སུ་བཀོད་པ་ལས་ཤེས་པར་བྱའོ། །
གཉིས་པ་དེའི་དོན་རྒྱས་པར་བཤད་པ་ལ། གཏན་ལ་དབབ་བྱ་མཁྱེན་གསུམ་གྱི་ཡན་ལག་རྒྱས་པར་བཤད་པ་་་་་
ཉམས་ལེན་སྦྱོར་བ་བཞི་བཤད་པ། འབྲས་བུ་ཆོས་སྐུའི་ཡན་ལག་རྒྱས་པར་བཤད་པ་གསུམ། དང་པོ་ལ་གསུམ། ཐོབ་བྱ་
རྣམ་མཁྱེན། ཐོབ་བྱེད་ལམ་ཤེས། སྤང་བྱ་གཞི་ཤེས་ཀྱི་ཡན་ལག་རྒྱས་པར་བཤད་པའོ། །དང་པོ་ལའང་བཞི། ལམ་གྱི་རང་
བཞིན་སེམས་བསྐྱེད་པ། སེམས་བསྐྱེད་དག་བྱེད་གདམ་ངག་ནོད་པ། གདམས་པའི་འབྲས་བུ་ངེས་འབྱེད་ཡན་ལག
གདམས་པའི་དོན་ཕྱིན་ཅི་མ་ལོག་པར་བསྒྲུབ་པའོ། །དང་པོ་ལ་སེམས་བསྐྱེད་ཀྱི་མཚན་ཉིད་དང་། རབ་དབྱེ་གཉིས།
དང་པོ་ལ་གཉིས། མཚན་ཉིད་དངོས་དང་། དེ་མདོ་དང་སྦྱར་བའོ། །དང་པོ་ནི། སེམས་བསྐྱེད་སོགས་རྐང་པ་གཉིས།
གཉིས་པ་ནི་དེ་དང་སོགས་རྐང་པ་གཉིས། གཉིས་པ་རབ་དབྱེ་ནི་དེ་ཡང་སོགས་རྐང་པ་བརྒྱད། སེམས་བསྐྱེད་ཀྱི་དཀའ་
བའི་གནས་ལ་འཕགས་བོད་ཀྱི་འགྲེལ་བ་དེ་སྔོན་བྱོན་པ་རྣམས་ལས་མཐའ་དཔྱད་པ་ཅུང་ཟད་ཙམ་ལས། རང་བཞིན་
45



གྱི་རྣམ་བཞག་དཔྱིས་ཕྱིན་པ་མ་གསུངས་པས་འདིར་ཀུན་མཁྱེན་ཆོས་ཀྱི་རྒྱལ་པོ་ཡབ་སྲས་ཀྱི་གསུང་རབ་དྲི་མ་མེད་་་་
པའི་ལུང་གི་གནས་ངེས་པས་རྒྱ་ཆེར་གཏན་ལ་དབབ་པ་ལགས་པས་རྟོགས་ལྡན་གྱི་སྐྱེ་བོ་དག་གིས་གུས་པས་དང་དུ་བླ་
བར་བྱའོ། །འདི་ལ་གཉིས། ཆོས་ཀྱི་རྒྱལ་པོ་རྒྱལ་བ་ཀློང་ཆེན་རབ་འབྱམས་ཀྱི་གསུང་རབ་རིན་པོ་ཆེ་རྣམས་ལས་ཇི་ལྟར་
འབྱུང་བ་དང་རིང་ལུགས་པ་ཆེན་པོ་རྣམས་ཀྱིས་དེ་ཡི་དགོངས་པ་ཕྱིན་ཅི་མ་ལོག་པ་གཏན་ལ་དབབ་པའི་ཚུལ་ལོ། །
དང་པོ་ལ། གྲུབ་པའི་མཐའ་རིན་པོ་ཆེ་དང་། འགྲེལ་ཆེན་པདྨ་དཀར་པོ་དང་། ངེས་དོན་ཤིང་རྟ་ཆེན་མོ་ལས་སོ། །དང་
པོ་ནི། བསྟན་བཅོས་ཆེན་པོ་དེ་ལས། དོན་གཉིས་པ་རིགས་ཅན་གྱི་སེམས་ཇི་ལྟར་བསྐྱེད་པའི་ཚུལ་ལ་གསུམ་སྟེ། སེམས་
བསྐྱེད་ཀྱི་རང་བཞིན་ཤེས་པར་བྱ་བ། ཤེས་ནས་ཇི་ལྟར་བསྐྱེད་པའི་ཚུལ། བསྲུང་བྱ་བསླབ་པའི་རིམ་པའོ། །དང་པོ་ལ་་་
གཉིས་ཏེ། རྟེན་དང་རང་བཞིན་ནོ།།དང་པོ་ནི་སེམས་ཙམ་པ་ལྟར་ན་སོ་སོར་ཐར་པ་རིགས་བདུན་དང་ལྡན་པ་ནི་ལུས་
ཀྱི་རྟེན་དུ་འདོད་དེ། ལམ་སྒྲོན་ལས། སོ་སོར་ཐར་པའི་རིགས་བདུན་གྱི། །རྟག་ཏུ་སྡོམ་གཞན་ལྡན་པ་ལ། །བྱང་ཆུབ་་་་་
སེམས་དཔའི་སྡོམ་པ་ཡི། །སྐལ་བ་ཡོད་ཀྱིས་གཞན་དུ་མིན། །ཅེས་སོ། །དབུ་མ་བའི་ལུགས་ཀྱི་ཐེག་ཆེན་ལ་མོས་ཤིང་་་་་
སངས་རྒྱས་ཐོབ་འོད་ཅན་གྱི་ལྷ་དང་ཀླུ་ལ་སོགས་པ་ལའང་སྐྱེ་བར་འདོད་དེ། ཤེས་རབ་ཀྱི་ཕ་རོལ་ཏུ་ཕྱིན་པ་བརྒྱད་་་་་
སྟོང་པ་ལས། དེའི་ཚེ་ལྷའི་བུ་ཉི་ཁྲིས་བླ་ན་མེད་པའི་བྱང་ཆུབ་ཏུ་སེམས་བསྐྱེད་དོ་ཞེས་པ་དང་། རྒྱ་མཚོས་ཞུས་པ་ལས།
ཀླུ་ཉིས་ཁྲི་ཉིས་སྟོང་གིས་བྱང་ཆུབ་ཏུ་སེམས་བསྐྱེད་དོ་ཞེས་པ་ལ་སོགས་པ་དང་ཡུམ་བར་མ་ལས། དེའི་ཚེ་ལྷ་དང་ཀླུ་་་
དང་ལྷ་མ་ཡིན་དང་ནམ་མཁའ་ལྡིང་དང་མིའམ་ཅི་དང་ལྟོ་འཕྱེ་ཆེན་པོ་བགྲང་བ་ལས་འདས་པ་དག་གིས་བླ་ན་མེད་་་་
པའི་བྱང་ཆུབ་ཏུ་སེམས་བསྐྱེད་དོ་ཞེས་སོ། །སྐྱེས་ཟིན་གནས་པའི་རྟེན་ནི་འགྲོ་བ་རིགས་ལྔ་གང་ལའང་རུང་ངོ་། །བསྐལ་
བཟང་ལས། རྒྱལ་བ་ཕན་བཞེད་གྲོང་དཔོན་གྱུར་པའི་ཚེ། །དེ་བཞིན་གཤེགས་པ་བསོད་ནམས་འོད་དེ་ལ། །ཉིན་གཅིག་
སྲོག་གཅོད་སྡོམ་པ་བླངས་ནས་ནི། །དང་པོ་བྱང་ཆུབ་མཆོག་ཏུ་སེམས་བསྐྱེད་དོ། །ཞེས་པས། སེམས་བསྐྱེད་ཀྱི་རྟེན་དུ་སོ་
སོར་ཐར་པའི་སྡོམ་པ་དགོས་པ་མ་ཡིན་ནམ་ཞེ་ན། དེ་ནི་དབུ་མ་བའི་སེམས་བསྐྱེད་ཡིན་ཡང་ཉིན་གཅིག་གི་སྲོག་གཅོད་
སྤོང་བ་ཙམ་མོ། །སོ་སོ་ཐར་པའི་སྡོམ་པ་མ་ཡིན་ལ། རྒྱུ་དགེ་རྩ་དེ་ལ་བརྟེན་ནས་སེམས་བསྐྱེད་པ་ཡིན་གྱི་རྟེན་དུ་བཤད་
པའང་མ་ཡིན་ནོ། །བསམ་པའི་རྟེན་ནི་དད་སོགས་བསོད་ནམས་ཀྱི་བློ་ཁྱད་པར་ཅན་དང་ལྡན་པའོ། །གཉིས་པ་རང་་་་་
བཞིན་ལ་གསུམ་སྟེ། ངོ་བོ། རྒྱུ་འབྲས་བུའིའོ། །དང་པོ་ལ་མཚན་ཉིད། དབྱེ་བ། སོ་སོའི་དོན་དང་གསུམ་ལས། དང་པོ་ནི་
ཐེག་ཆེན་ལམ་གྱི་སེམས་གང་ཡིན་མཚན་གཞི། བྱང་ཆུབ་སེམས་ཀྱི་ཐ་སྙད་བྱ་རུང་དུ་མཚོན། གཞན་དོན་དུ་རྫོགས་པའི་
བྱང་ཆུབ་ཐོབ་འདོད་ཀྱི་སེམས་སྨོན་འཇུག་གིས་བསྡུས་པ་གང་ཞིག་ཕ་རོལ་ཏུ་ཕྱིན་པ་དྲུག་གི་ངོ་བོར་གྱུར་པ་སྟེ། མངོན་
རྟོགས་རྒྱན་ལས། སེམས་བསྐྱེད་པས་ནི་གཞན་དོན་ཕྱིར། །ཡང་དག་རྫོགས་པའི་བྱང་ཆུབ་ཐོབ། །ཅེས་སོ། །དབྱེ་ན་བདུན་
ལས། གཉིས་ཚན་གྱི་སྒོ་ནས་དབྱེ་བ་ནི། སྤྱོད་འཇུག་ལས། བྱང་ཆུབ་སེམས་དེ་མདོར་བསྡུས་ན། །རྣམ་པ་གཉིས་སུ་ཤེས་པ་
བྱ་སྟེ། །བྱང་ཆུབ་སྨོན་པའི་སེམས་དང་ནི། །བྱང་ཆུབ་འཇུག་པ་ཉིད་ཡིན་ནོ། །ཞེས་པའང་མྱ་ངན་ལས་འདས་པ་ལས།
ཀུན་རྫོབ་དོན་དམ་དབྱེ་བ་ཡིས། །བྱང་ཆུབ་སེམས་དེ་རྣམ་གཉིས་ཏེ། །སེན་ཧ་བ་ཡི་སྒྲ་བཞིན་ནོ། །ཞེས་སོ། །གསུམ་ཚན་



གྱིས་དབྱེ་ན། ཚུལ་ཁྲིམས་གསུམ་གྱི་རིམ་པས། དག་པར་བྱེད་པ་ཚུལ་ཁྲིམས་ཀྱི་བསླབ་པ། མོས་པས་སྤྱོད་པའི་སེམས་་་་
བསྐྱེད། ས་བདུན་པ་མན་ཆད་དང་པོ་ཡན་ཆད་ན་ཡོད་པ་ལྷག་བསམ་རྣམ་དག་གི་སེམས་བསྐྱེད། དག་པ་ས་གསུམ་ན་
ཡོད་པ་རྣམ་པར་སྨིན་པའི་སེམས་བསྐྱེད། སངས་རྒྱས་ཀྱི་ས་ན་ཡོད་པ་སྒྲིབ་པ་སྤངས་པའི་སེམས་བསྐྱེད་དེ། མདོ་སྡེ་་་་
རྒྱན་ལས། སེམས་བསྐྱེད་དེ་ནི་ས་རྣམས་ལ། །མོས་དང་ལྷག་བསམ་དག་པ་དང་། །རྣམ་པར་སྨིན་པ་གཞན་དུ་འདོད། །དེ་
བཞིན་སྒྲིབ་པ་སྤངས་པའོ། །ཞེས་སོ། །ལྔ་ཚན་གྱིས་དབྱེ་ན། ལམ་ལྔའི་སེམས་བསྐྱེད་པ་ལྔའོ། །དྲུག་ཚན་གྱིས་དབྱེ་ན། ཕ་
རོལ་ཏུ་ཕྱིན་པ་དྲུག་གི་དྲུག་སྟེ་ཡུམ་བར་མ་ལས། ཕ་རོལ་ཏུ་ཕྱིན་པ་དྲུག་དང་ལྡན་པའི་སེམས་བསྐྱེད་པ་དྲུག་པོ་གང་་་་
དང་ལྡན་པས་ཞེས་སོ། །ས་མཚམས་ཀྱི་དབྱེ་བ་དཔེས་མཚོན་པ་ཉི་ཤུ་རྩ་གཉིས་ཏེ། མངོན་རྟོགས་རྒྱན་ལས། དེ་ཡང་ས་་
གསེར་ཟླ་བ་མེ། །གཏེར་དང་རིན་ཆེན་འབྱུང་གནས་མཚོ། །རྡོ་རྗེ་རི་སྨན་བཤེས་གཉེན་དང་། །ཡིད་བཞིན་ནོར་བུ་ཉི་མ་
གླུ། །རྒྱལ་པོ་མཛོད་དང་ལམ་པོ་ཆེ། །གཞོན་པ་བཀོད་མའི་ཆུ་དང་ནི། །སྒྲ་བརྙན་ཆུ་བོ་སྤྲིན་རྣམས་ཀྱི། །རྣམ་པ་ཉི་ཤུ་རྩ་
གཉིས་སོ། །ཞེས་སོ། །དཔེ་དེ་དག་གིས་མཚོན་པའི་དོན་ནི། འགྲེལ་བ་ལས། འདུན་པ་དང་། བསམ་པ་དང་། ལྷག་པའི་་་
བསམ་པ་དང་། སྦྱོར་བ་དང་། སྦྱིན་པ་དང་། ཚུལ་ཁྲིམས་དང་། བཟོད་པ་དང་། བརྩོན་འགྲུས་དང་། བསམ་གཏན་དང་།
ཤེས་རབ་དང་། ཐབས་ལ་མཁས་པ་དང་། སྨོན་ལམ་དང་། སྟོབས་དང་། ཡེ་ཤེས་ཀྱི་ཕ་རོལ་ཏུ་ཕྱིན་པ་དང་། མངོན་པར་
ཤེས་པ་དང་། བསོད་ནམས་དང་། ཡེ་ཤེས་དང་། བྱང་ཆུབ་ཀྱི་ཕྱོགས་དང་། མཐུན་པའི་ཆོས་དང་། སྙིང་རྗེ་དང་། ལྷག་་
མཐོང་དང་། གཟུངས་དང་། སྤོབས་པ་དང་། ཆོས་ཀྱི་དགའ་སྟོན་དང་། བགྲོད་པ་གཅིག་པའི་ལམ་དང༌། ཆོས་ཀྱི་སྐུ་་་་
དང་ལྡན་པ་ནི་ཞེས་སོ། །དེའང་དང་པོ་གསུམ་ནི་ཚོགས་ལམ་གསུམ་ལའོ། །སྦྱོར་བ་ནི་སྦྱོར་ལམ་ནའོ། །སྦྱིན་པ་ནས་ཡེ་་་
ཤེས་ཀྱི་བར་བཅུ་ནི་ས་བཅུ་ལའོ། །མངོན་ཤེས་ནས་གཟུངས་སྤོབས་ཀྱི་བར་ལྔ་ནི་དག་པ་ས་གསུམ་ལའོ། །ཕྱི་མ་གསུམ་་
པོ་ས་བཅུ་པའི་སྦྱོར་བ་དང་དངོས་གཞི་རྗེས་གསུམ་ན་ཡོད་དེ། དེའང་ཁས་བླངས་པའི་ཆོ་གས་ཐོབ་པའི་སེམས་བསྐྱེད་
ནི་སློབ་ལམ་ན་ཡོད་ཀྱི་སངས་རྒྱས་ཀྱི་ས་ན་མེད་དོ། །ཐུགས་རྗེ་ཆེན་པོ་སྒྲིབ་པ་དང་བྲལ་བའི་སེམས་བསྐྱེད་ཀྱིས་དོན་་་་
མཛད་པ་ནི་སངས་རྒྱས་ཀྱི་ས་ན་ཡོད་པར་ཤེས་པར་བྱའོ། །སོ་སོའི་དོན་ལ་བདུན་ལས། སྨོན་འཇུག་གི་དོན་ནི། གཞན་་
དོན་དུ་སྦྱོར་བས་སྨོན་པ་ནི་འགྲོ་བ་འདོད་པ་ལྟ་བུ། སྨོན་པ་སེམས་བསྐྱེད། འཇུག་པས་སྤྱོད་པ་འགྲོ་བཞིན་པ་ལྟ་བུ་་་་་
འཇུག་པའི་སེམས་བསྐྱེད་དེ། སྤྱོད་འཇུག་ལས། འགྲོ་བར་འདོད་དང་འགྲོ་བ་ཡི། །བྱེ་བྲག་ཇི་ལྟར་ཤེས་པ་ལྟར། །དེ་་་་་
བཞིན་མཁས་པས་འདི་གཉིས་ཀྱི། །བྱེ་བྲག་རིམ་བཞིན་ཤེས་པར་བྱ། །ཞེས་སོ། །བསླབ་པ་གསུམ་གྱི་དོན་ནི་མི་དགེ་བའི་
ཕྱོགས་ལས་རྒྱུད་སྡོམ་པ་ནི་ཚུལ་ཁྲིམས། ཏིང་ངེ་འཛིན་ལ་སོགས་པ་དགེ་བ་གོང་མར་སྤེལ་བ་ནི་སེམས། དོན་གཉིས་་་་་
བསྒྲུབ་ཅིང་ཤེས་བྱ་འབྱེད་པ་ནི་ཤེས་རབ་ཀྱི་བསླབ་པའོ། །ས་རིམ་གྱི་དོན་ནི་རིགས་ལ་མོས་སྤྱི་ཡུལ་དུ་བྱེད་དུས་མོས་་་
པས་སྤྱོད་པ་ཕྱོགས་རེ་མཐོང་བ་ན་ལྷག་བསམ་དག་པ། ཞིང་ཁམས་དག་པ་ལ་སོགས་པ་དབང་དུས་རྣམ་པར་སྨིན་པ་དེ་
བཞིན་ཉིད་སྒྲིབ་པ་ཀུན་དང་བྲལ་དུས་སྒྲིབ་པ་སྤངས་པའི་སེམས་བསྐྱེད་ཅེས་བྱའོ། །ལམ་ལྔའི་དོན་ནི་ལས་དང་པོ་བའི་
ཚེ། ཐོས་བསམ་དང་བསོད་ནམས་ཀྱི་ཚོགས་གཙོ་ཆེར་སྤྱོད་པས་ཚོགས་ལམ། རྣམ་པར་མི་རྟོག་པའི་ཡེ་ཤེས་མཐོང་ལམ་
42



ལ་སྦྱོར་བས་སྦྱོར་ལམ། ཆོས་ཉིད་དངོས་སུ་མཐོང་བས་མཐོང་ལམ། མཐོང་ཟིན་སྒོམ་པར་བྱེད་པས་སྒོམ་ལམ། བསླབ་བྱ་
མཐར་ཐུག་ནས་བསྒོམ་དུ་མེད་པས་མི་སློབ་པའི་ལམ་ཞེས་བྱའོ། །ཕ་རོལ་ཏུ་ཕྱིན་པ་དྲུག་གི་དོན་ནི་ཡོ་བྱད་སེར་སྣ་མེད་
པར་གཞན་ལ་གཏོང་སེམས་དགེ་བ་སྦྱིན་པ། ཉེས་སྤྱོད་ལས་སེམས་བསྲུང་བ་ཚུལ་ཁྲིམས། རྣམ་འཚེ་བཟོད་པས་བཟོད་
པ། དགེ་བ་ལ་སྤྲོ་བས་བརྩོན་འགྲུས། དམིགས་པ་གཅིག་ལ་རྩེ་གཅིག་ཏུ་འཇོག་པས་བསམ་གཏན། ཆོས་ཀྱི་རང་བཞིན་་
ཤེས་པ་ཤེས་རབ་བོ། །ས་མཚམས་དཔེའི་སྒོ་ནས་ཤེས་པའི་དོན་ལ། སློབ་དཔོན་（མ་ཡིག་ཏུ་མི་གསལ)བའི་སྡེ་ལ་སོགས་
པ་འཇིག་རྟེན་པའི་ལམ་ཐམས་ཅད་སྨོན་པ་དང་། བདེན་མཐོང་ཡན་ཆད་ཀྱི་སེམས་བསྐྱེད་འཇུག་པར་འདོད་ལ། ཨ་བྱཱ་
ཀར་ལ་སོགས་པ་ཁ་ཅིག་ཚོགས་ལམ་པའི་སེམས་བསྐྱེད་ཆུང་འབྲིང་ཆེ་གསུམ་སྨོན་པར་འདོད་ལ། སྦྱོར་ལམ་ཡན་ཆད་་
བཅུ་དགུ་བོ་རིལ་པོར་འཇུག་པར་འདོད་དེ། བདུན་སོགས་གསུམ་གྱི་དབྱེ་བ་ཡིས། །སྨོན་པའི་སེམས་ནི་རྣམ་པ་གསུམ། །
འཇུག་པ་སེམས་ཞེས་བྱ་བ་ནི། །རྣམ་པ་བཅུ་དགུ་དག་ཏུ་བཞེད། །ཅེས་སོ། །རྒྱ་མཚོ་སྤྲིན་ལ་སོགས་པ་བྱང་ཆུབ་ཐོབ་་་
འདོད་ཀྱི་བློས་མ་བསྐྱེད་པ་སྨོན་པ། བསྐྱེད་པ་འཇུག་པར་འདོད་པ་ལ་སོགས་པ་མང་ཡང་། འདིར་གཞན་དོན་དུ་བྱང་
ཆུབ་འདོད་པ་ནི་སྨོན་པ། སྦྱོར་བས་ཁྱབ་ནས་ཞུགས་པ་ནི་འཇུག་པ་སྟེ། ངོ་བོ་གཅིག་ལ་ལྡོག་པ་ཐ་དད་དུ་འདོད་པ་་་་
ཡིན་ནོ། །གཉིས་པ་རྒྱུ་ནི་སངས་རྒྱས་ལ་དམིགས་པའི་འདོད་པའི་དད་པ། སེམས་ཅན་ལ་དམིགས་པ་སྙིང་རྗེ། བྱང་ཆུབ་
སེམས་ཀྱི་ཕན་ཡོན་ཐོས་པ་དང་གསུམ་ལས་སྐྱེ་བ་ཉིད་དེ། མདོ་སྡེ་རྒྱན་ལས། གྲོགས་སྟོབས་རྒྱུ་སྟོབས་རྩ་བའི་སྟོབས། །
ཐོས་སྟོབས་དགེ་བ་གོམས་པ་ལས། །མི་བརྟན་པ་དང་བརྟན་འབྱུང་བ། །གཞན་གྱིས་བསྟན་པའི་སེམས་བསྐྱེད་བཤད། །
ཅེས་པ་དང་། དཀོན་མཆོག་ཏ་ལ་ལའི་མདོ་ལས། རྒྱལ་དང་རྒྱལ་བའི་ཆོས་ལ་དད་གྱུར་ཅིང་། བྱང་ཆུབ་བླ་ན་མེད་ལ་་་
དད་གྱུར་ལ། །རྒྱལ་སྲས་རྣམས་ཀྱི་སྤྱོད་ལ་དད་བྱེད་ན། །བློ་དང་ལྡན་པ་རྣམས་ཀྱི་སེམས་སྐྱེའོ། །ཞེས་སོ། །འབྲས་བུ་ལ་་་
གཉིས་ཏེ། གནས་སྐབས་དང་མཐར་ཐུག་གོ །དང་པོ་ལ་ལྔ་ལས། སྤྱོད་པ་རླབས་ཆེ་བ་ནི། མདོ་སྡེ་རྒྱན་ལས། བློ་ལྡན་་་་་
སེམས་མཆོག་སྐྱེས་མ་ཐག་ཏུ་ཡང་། །མཐའ་ཡས་ཉེས་པ་བྱེད་ལས་སེམས་རབ་བསྡམས། །གཉིས་འཕེལ་བྱེད་པས་རྟག་
ཏུ་དགེ་བ་དང་། །བརྩེ་ལྡན་བདེ་དང་སྡུག་བསྔལ་དག་གིས་དགའ། །ཞེས་སོ། །དེ་ལ་གཞན་དག་གི་ཕྱིར་བདག་གིས་་་་་
དཀའ་བ་བྱས་པ་ན། གཞན་བདེ་བས་དགའ་ལ། རང་དཀའ་སྤྱད་ཀྱིས་སྡུག་བསྔལ་བ་ལ་དགའ་བ་སྐྱེས་པའོ། །མཚན་་་་་
དོན་ལྡན་ཐོབ་པ་ནི། སྤྱོད་འཇུག་ལས། བྱང་ཆུབ་སེམས་སྐྱེས་གྱུར་པའི་སྐད་ཅིག་ལ། འཁོར་བའི་བཙོན་རར་བསྡམས་་་
པའི་ཉམ་ཐག་རྣམས། །བདེ་གཤེགས་རྣམས་ཀྱི་སྲས་ཞེས་བརྗོད་བྱ་ཞིང་། །འཇིགས་རྟེན་ལྷ་མིར་བཅས་པས་ཕྱག་བྱར་
འགྱུར། །ཞེས་སོ། །འདོད་པའི་དོན་ཐམས་ཅད་འགྲུབ་པ་ནི། སྡོང་བོ་བཀོད་པའི་མདོ་ལས། ཀྱེ་རྒྱལ་བའི་སྲས་དག་གང་་
ཅི་འདོད་ཀྱང་རུང་སྟེ་བླ་ན་མེད་པའི་བྱང་ཆུབ་ཏུ་སེམས་སྐྱེད་ཅིག་དང་ཐོབ་དང་ཐོབ་པར་འགྱུར་རོ་ཞེས་པ་དང་།
བྱང་ཆུབ་ཀྱི་སེམས་ནི་འདོད་པ་ཐམས་ཅད་འགྲུབ་པས་ཡིད་བཞིན་ནོར་བུ་ལྟ་བུ་ཞེས་པ་ལ་སོགས་པ་གསུངས་སོ། །སྡིག་
པ་ཐམས་ཅད་ཟད་པར་བྱེད་པ་ནི། སྤྱོད་འཇུག་ལས། སྡིག་པ་སྟོབས་ཆེན་ཤིན་ཏུ་མི་བཟད་པ། །དེ་ནི་རྫོགས་པའི་བྱང་
ཆུབ་སེམས་མིན་ས། །དགེ་གཞན་གང་གི་ཟིལ་གྱིས་གནོན་པར་གྱུར། །ཞེས་སོ། །དགེ་བ་རླབས་པོ་ཆེ་འཕེལ་བ་ནི་གསང་
48



བ་བསམ་གྱིས་མི་ཁྱབ་པའི་མདོ་ལས། བྱང་ཆུབ་སེམས་ཀྱི་བསོད་ནམས་གང་། །གལ་ཏེ་དེ་ལ་གཟུགས་མཆིས་ན། །ནམ་་
མཁའི་ཁམས་ནི་ཀུན་བཀའ་སྟེ། །དེ་ནི་དེ་ལས་ལྷག་པར་འགྱུར། །ཞེས་དང་། གཏམ་བྱར། སྐྱེས་བུ་གང་ཞིག་བྱང་ཆུབ་
སེམས། །སྐད་ཅིག་ཙམ་ཅིག་སྒོམ་བྱེད་པ། །དེ་ཡི་བསོད་ནམས་ཕུང་པོ་ནི། །རྒྱལ་བ་ཡིས་ཀྱང་བགྲང་མི་སྤྱོད། །ཅེས་སོ། །
མཐར་ཐུག་གི་འབྲས་བུ་སངས་རྒྱས་མྱུར་དུ་ཐོབ་པ་སྟེ། སྡོང་པོ་བཀོད་པ་ལས། མྱུར་དུ་བླ་ན་མེད་པའི་བྱང་ཆུབ་ཏུ་་་་་
འཚང་རྒྱ་བར་འདོད་ན་བླ་ན་མེད་པའི་བྱང་ཆུབ་ཏུ་སེམས་བསྐྱེད་པར་བྱའོ་ཞེས་པ་དང་། སྤྱོད་འཇུག་ལས། གསེར་་་་་
འགྱུར་རྩི་ཡི་རྣམ་པ་མཆོག་ལྟ་བུར། །མི་གཙང་ལུས་འདི་བླངས་ནས་རྒྱལ་བའི་སྐུ། །རིན་ཆེན་རིན་ཐང་མེད་པར་བསྒྱུར་
བས་ན། །བྱང་ཆུབ་སེམས་ཞེས་བྱ་བ་རབ་བརྟན་གཟུང་། །ཞེས་སོ། །དེའང་སེམས་མ་བསྐྱེད་ན་སངས་རྒྱས་སུ་མི་འགྲུབ་
ལ་བསྐྱེད་ན་འགྲུབ་པའི་འཐད་པ་ཡང་། བྱང་ཆུབ་སེམས་འགྲེལ་ལས། བྱང་ཆུབ་སེམས་ནི་མ་བསྐྱེད་པར། །སངས་རྒྱས་
ནམ་ཡང་མི་འཐོབ་ཅིང་། །འཁོར་བར་བདག་གཞན་དོན་བསྒྲུབ་པའི། །ཐབས་གཞན་ཡོད་པ་མ་ཡིན་ནོ། །ཞེས་སོ།
གཉིས་པ་ཤེས་ནས་སེམས་བསྐྱེད་པའི་ཚུལ་ལ་གསུམ་ལས། སྦྱོར་བ་ནི་དཀོན་མཆོག་གི་དྲུང་དུ་མཆོད་པ་བཤམ་སྟེ། སློབ་
མས་ཕྱག་དང་མཎྜལ་ཕུལ་ལ། སློབ་དཔོན་གྱིས་སེམས་བསྐྱེད་པའི་ཕན་ཡོན་ལ་སོགས་པས་བློ་བཅོས་ཏེ། སེམས་ཙམ་པ་
ལྟར་ན་བར་ཆད་དྲི་བ་དང་བསླབ་པ་ཁས་བླང་བ་ལ་སོགས་པ་བྱས་ནས་སེམས་བསྐྱེད་འབོགས་ཀྱང་། འདིར་དབུ་མ་་་
པའི་ལུགས་ཀྱིས། ཕྱག་འཚལ་བ། མཆོད་པ་འབུལ་བ། བཤགས་པ། དགེ་ལ་ཡི་རང་བ། ཆོས་ཀྱི་འཁོར་ལོ་བསྐོར་བ། མྱ་་་
ངན་ལས་མི་འདའ་བར་གསོལ་བ། དགེ་བ་སེམས་ཅན་ལ་བསྔོ་བ་སྟེ། ཡན་ལག་བདུན་པ་རྒྱས་བསྡུས་གང་རུང་བྱས་ལ།
དངོས་བཞི་ནི། ཕྱོགས་བཅུ་ན་བཞུགས་པའི་སངས་རྒྱས་བཅོམ་ལྡན་འདས་རྣམས་དང་། བླ་མ་རྡོ་རྗེ་འཛིན་པ་ཆེན་པོ་
རྣམས་དང་། ས་ཆེན་པོ་ལ་བཞུགས་པའི་བྱང་ཆུབ་སེམས་དཔའ་ཆེན་པོ་རྣམས་དགོངས་སུ་གསོལ། ཇི་ལྟར་སྔོན་གྱི་་་༌་
བདེར་གཤེགས་ཀྱིས། །བྱང་ཆུབ་ཐུགས་ནི་བསྐྱེད་པ་དང་། །བྱང་ཆུབ་སེམས་པའི་བསླབ་པ་ལ། །དེ་དག་རིམ་བཞིན་་་་་
གནས་པ་ལྟར། །དེ་བཞིན་འགྲོ་ལ་ཕན་དོན་དུ། །བྱང་ཆུབ་སེམས་ནི་བསྐྱེད་བགྱི་ཞིང་། །དེ་བཞིན་དུ་ནི་བསླབ་པ་ལའང་། །
རིམ་པ་བཞིན་དུ་བསླབ་པར་བགྱི། །ཞེས་པ་ལན་གསུམ་བརྗོད་དེ། རྗེས་ནི་ཕན་ཡོན་བརྗོད་པས་སྤྲོ་བར་བྱ་སྟེ། སྤྱོད་་་་
འཇུག་ལས། དེང་དུ་བདག་ཚེ་འབྲས་བུ་ཡོད། །མི་ཡི་སྲིད་པ་ལེགས་པར་ཐོབ། །དེ་རིང་སངས་རྒྱས་རིགས་སུ་སྐྱེས། །
སངས་རྒྱས་སྲས་སུ་ད་གྱུར་ཏོ། །ད་ནི་བདག་གིས་ཅི་ནས་ཀྱང་། །སྐྱོན་མེད་བཙུན་པའི་རིགས་འདི་ལ། །རྙོག་པར་མི་
འགྱུར་དེ་ལྟར་བྱ། །ཞེས་པ་ལ་སོགས་པ་བརྗོད་ནས།, སྲུང་ཐབས་ཀྱང་བཤད་དེ། གསུམ་པ་བསྲུང་བྱ་བསླབ་པའི་རང་་་་
བཞིན་ལ་གཉིས་ཏེ། བསླབ་པའི་རབ་ཏུ་དབྱེ་བ་དང་། དེ་ཇི་ལྟར་བསྲུང་བའི་ཚུལ་ལོ། །དང་པོ་ལ་གཉིས་ལས། སེམས་་་
ཙམ་པ་ནི་རྩ་ལྟུང་བཞིར་འདོད་དེ། སྡོམ་པ་ཉི་ཤུ་པ་ལས། རྩ་བའི་ལྟུང་བ་བཞི་བོ་ནི། །ཕམ་པ་འདྲ་བར་དགོངས་པ་ཡིན། །
རྙེད་དང་བཀུར་སྟི་ཆགས་པ་ཡིས། །བདག་བསྟོད་གཞན་ལ་སྨོད་པ་དང་། །སྡུག་བསྔལ་མགོན་མེད་གྱུར་པ་ལ། །སེར་་་་་
སྣས་ཆོས་ནོར་མི་སྟེར་དང་། །གཞན་གྱིས་བཤགས་ཀྱང་མི་ཉན་པར། །ཁྲོས་པས་གཞན་ལ་འཚོག་པ་དང་། །ཐེག་པ་ཆེན་
པོ་སྤྱོང་བྱེད་ཅིང༌། །དེའི་ཆོས་འདྲར་སྣང་སྟོན་པའོ། །ཞེས་སོ། །དབུ་མ་བ་ནི་བཅུ་དགུ་ལས་ཉི་ཤུར་འདོད་དེ། བསླབ་་་



བཏུས་སུ། རྒྱལ་པོ་ལ་ངེས་པ་ལྔ། བློན་པོ་ལ་ངེས་པ་ལྔ། ཕལ་པ་ལ་ངེས་པ་བརྒྱད། ཐུན་མོང་བ་གཉིས་སམ་གཅིག་གོ །
དང་པོ་ནི། དཀོན་མཆོག་གསུམ་གྱི་དཀོར་འཕྲོག་པ་དང་། ཚུལ་ཁྲིམས་དང་ལྡན་པའི་དགེ་སློང་ལ། ཆད་པ་གཅོད་པ་
དང་། རབ་ཏུ་བྱུང་བ་བསླབ་པ་ལས་འབེབས་པ་དང་། མཚམས་མེད་པ་ལྔ་བྱེད་པ་དང་། ལོག་པར་ལྟ་བ་འཛིན་པའོ། །
གཉིས་པ་ལྔ་ནི། གྲོང་དང༌། ལྗོངས་དང་། གྲོང་ཁྱེར་དང་། གྲོང་རྡལ་དང་། ཡུལ་འཁོར་འཇམ་པའོ། །གསུམ་པ་བརྒྱད་ནི།
བློ་མ་སྦྱངས་པ་ལ་སྟོང་པ་ཉིད་སྟོན་པ་དང་། ཐེག་ཆེན་ལ་ཞུགས་པ་ཕྱིར་བཟློག་པ་དང་། སོ་སོར་ཐར་པ་སྤངས་ཏེ། ཐེག་
ཆེན་ལ་སྦྱོར་བ་དང་། ཉན་རང་གི་ཐེག་པ་འཛིན་ཅིང་འཛིན་དུ་འཇུག་པ་དང་། བསྙེན་བཀུར་གྱི་ཕྱིར་བདག་ལ་བསྟོད་
ཅིང་གཞན་ལ་སྨད་པ་དང་། རང་གིས་ཟབ་མོ་བཟོད་པར་སྨྲ་བ་དང་། དཀོན་མཆོག་གསུམ་གྱི་དཀོར་སྦྱིན་ཅིང་ལེན་པ་
དང་། ཞི་གནས་པའི་ནོར་ཁ་ཏོན་པ་ལ་སྦྱིན་པའོ། །ཐུན་མོང་བ་སྨོན་པ་བཏང་བ་དང་། དེའི་སྟེང་དུ་འཇུག་པ་བཏང་བ་
བསྟན་པས་ཉི་ཤུར་གསུངས་སོ། །གཉིས་པ་དེ་ཇི་ལྟར་བསྲུང་བའི་ཚུལ་ནི། སྤྱོད་འཇུག་ལས། སེམས་བསྲུང་འདོད་པ་་་་
རྣམས་ལ་ནི། །དྲན་པ་དང་ནི་ཤེས་བཞིན་དག །སྲོག་ལ་བབ་ཀྱང་སྲུངས་ཤིག་ཅེས། །བདག་ནི་དེ་ལྟར་ཐལ་མོ་སྦྱོར། །
ཅེས་པས། དྲན་པ་དང་ཤེས་བཞིན་མ་ཉམས་པས། ནག་པོའི་ཆོས་བཞི་དོར་ནས། དཀར་པོའི་ཆོས་བཞི་སྤྱད་པ་ལ་་་་་་
བསླབ་པར་བྱའོ། །ནག་པོའི་ཆོས་བཞི་ནི། དཀོན་མཆོག་བརྩེགས་པ་ལས། བྱང་ཆུབ་སེམས་དཔའ་ཆོས་བཞི་དང་ལྡན་ན་
བྱང་ཆུབ་ཀྱི་སེམས་བརྗོད་པར་འགྱུར་ཏེ། བཞི་གང་ཞེ་ན། བླ་མ་དང་མཆོད་པར་འོས་པ་བསླུས་པ་དང་། གཞན་འགྱོད་
པའི་གནས་མ་ཡིན་པ་ལ་འགྱོད་པ་བསྐྱེད་པ་དང་། སེམས་བསྐྱེད་པའི་བྱང་ཆུབ་སེམས་དཔའ་ལ་བསྔགས་པ་མ་ཡིན་་་་
པའི་མི་སྙན་པ་དང་། བརྗོད་པ་མ་ཡིན་པའི་སྒྲས་ཚིགས་སུ་བཅད་པ་བརྗོད་པ་དང་། སྒྱུ་དང་གཡོས་གཞན་ལ་ཉེ་བར་་
སྤྱོད་ཀྱིས་ལྷག་པའི་བསམ་པས་མ་ཡིན་པ་སྟེ་ཞེས་སོ། །དཀར་པོའི་ཆོས་བཞིའང་དེ་ཉིད་ལས། འོད་སྲུངས་བྱང་ཆུབ་་་་
སེམས་དཔའ་ཆོས་བཞི་དང་ལྡན་ན་སྐྱེ་བ་ཐམས་ཅད་དུ་སྐྱེས་མ་ཐག་ཏུ་བྱང་ཆུབ་ཀྱི་སེམས་མངོན་དུ་འགྱུར་ཞིང་། བྱང་
ཆུབ་ཀྱི་སྙིང་པོ་ལ་འདུག་གི་བར་དུ་བར་མ་དོར་བརྗོད་པར་མི་འགྱུར་རོ། །བཞི་གང་ཞེ་ན་སྲོག་གི་ཕྱིར་རམ་ཐ་ན་བཞད་
གད་ཀྱི་ཕྱིར་ཡང་རྫུན་གྱི་ཚིག་མི་སྨྲ་བ་དང་། སྒྱུ་དང་གཡོ་མེད་པར་སེམས་ཅན་ཐམས་ཅད་ཀྱི་དྲུང་ན་ལྷག་པའི་བསམ་
པས་གནས་པ་དང་། བྱང་ཆུབ་སེམས་དཔའ་ལ་སྟོན་པའི་འདུ་ཤེས་བསྐྱེད་ཅིང་དེ་དག་གི་ཡང་དག་པའི་བསྔགས་པ་་་་
ཕྱོགས་བཞིར་བརྗོད་པ་དང་། ཉི་ཚེ་བའི་ཐེག་པ་མི་འདོད་པའི་ཕྱིར། སེམས་ཅན་གང་རྣམས་ཡོངས་སུ་སྨིན་པར་བྱེད་་་
པ་དེ་དག་ཐམས་ཅད་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཡང་དག་པར་འཛིན་དུ་འཇུག་པ་སྟེ། ཞེས་སོ། །
དེ་བཞིན་དུ་འཕགས་པ་ཏིང་ངེ་འཛིན་གྱི་རྒྱལ་པོ་ལས་ཀྱང་། གཞོན་ནུ་འདུ་ཤེས་བཞི་དང་ལྡན་ན་བྱང་ཆུབ་ཀྱི་སེམས་་
བརྟན་པོར་འགྱུར་ཏེ། བཞི་གང་ཞེ་ན་ཡང་དག་པ་དགེ་བའི་བཤེས་གཉེན་ལ་སངས་རྒྱས་ཀྱི་འདུ་ཤེས་དང་། ངེས་་་་
བསྟན་པའི་ཆོས་ལ་ལམ་གྱི་འདུ་ཤེས་དང་། དེས་བསྒྲུབ་པ་རྣམས་ལ་ལམ་གྱི་གྲོགས་ཀྱི་འདུ་ཤེས་དང་། སེམས་ཅན་་་་་་
ཐམས་ཅད་ལ་བུ་གཅིག་པའི་འདུ་ཤེས་སོ་ཞེས་སོ། །གལ་ཏེའམ་བརྒྱ་ལ་ཉམས་ནའང་འགྱོད་པས་ཉེས་པ་བཤགས་ལ་་་
སླར་ཡང་བླངས་པས་སོབས་པར་འགྱུར་ཏེ། སྡོམ་པ་ཉི་ཤུ་བ་ལས། སྡོམ་པ་སླར་ཡང་བླང་བར་བྱ། ཞེས་པ་ལ་སོགས་པ་་
50



གསུངས་པའི་ཕྱིར་རོ། །མདོར་ན་ཉིན་མཚན་རྟག་ཏུ་སྤང་བྱ་རྣམས་སྤོངས་ཞིང་བསྒྲུབ་བྱ་རྣམས་བསྒྲུབས་པས་གཞན་གྱི་
དོན་དུ་སངས་རྒྱས་འདོད་པའི་བསམ་པ་དང་མ་བྲལ་བ་ལ་བསླབ་པར་བྱའོ། །འདི་དག་གི་དོན་རྒྱས་པར་ནི་ངེས་དོན་་
ཤིང་རྟ་ཆེན་པོ་ལས་རིག་པར་བྱའོ། །སེམས་བསྐྱེད་པའི་ཚུལ་བཤད་ཟིན་ཏོ། །ཞེས་སོ། །གཉིས་པ་ནི། དེ་བཞིན་གཤེགས་
པའི་བཀའ་དངོས་དང་ཁྱད་པར་མེད་པ་ཚད་མའི་ལམ་ནས་གྲུབ་པའི་བསྟན་བཅོས་ཆེན་པོ་ཚིག་དོན་ཀྱི་ཟུར་རེ་རེ་་་་
ནས་ཀྱང་འཁྲུལ་པའི་དྲི་མ་ཕྲ་བས་ཀྱང་མ་གོས་པ་ཡིན་བཞིན་རིན་པོ་ཆེའི་མཛོད་ཀྱི་རྣམ་བཤད་པདྨ་དཀར་པོ་ལས།
ཐེག་པ་ཆེན་པོའི་སེམས་བསྐྱེད་པ་ནི། དེ་ནས་བྱང་ཆུབ་སེམས་མཆོག་བསྐྱེད་པ་ནི། གཞན་གྱི་དོན་ཕྱིར་སངས་རྒྱས་་་་༌་
འདོད་པ་སྟེ། སྨོན་དང་འཇུག་པའི་རང་བཞིན་གཉིས་ཡིན་ནོ། །ཐེག་ཆེན་སེམས་བསྐྱེད་ཀྱི་ངོ་བོ་ནི། གཞན་དོན་དུ་་་་
སངས་རྒྱས་ཐོབ་པར་འདོད་པ་སྟེ། མངོན་རྟོགས་རྒྱན་ལས། །སེམས་བསྐྱེད་པ་ནི་གཞན་དོན་ཕྱིར། །ཡང་དག་རྫོགས་་་་་
པའི་སངས་རྒྱས་འདོད། །ཅེས་སོ། །དབྱེ་ན་འགྲོ་བར་ཆས་པ་ལྟར། །སངས་རྒྱས་ཐོབ་པར་འདོད་པ་ནི་སྨོན་པ་ལ། འགྲོ་
བཞིན་པ་ལྟར་སྦྱོར་བས་ཁྱབ་པར་བྱེད་པ་ནི་འཇུག་པ་སྟེ། སྤྱོད་འཇུག་ལས། བྱང་ཆུབ་སེམས་དེ་མདོར་བསྡུ་ན། །རྣམ་པ་
གཉིས་སུ་ཤེས་བྱ་སྟེ། །བྱང་ཆུབ་སྨོན་པའི་སེམས་དང་ནི། །བྱང་ཆུབ་འཇུག་པ་ཉིད་ཡིན་ནོ། །འགྲོ་བར་འདོད་དང་འགྲོ་
བ་ཡི། །བྱེ་བྲག་ཇི་ལྟར་ཤེས་པ་ལྟར། །དེ་བཞིན་མཁས་པས་འདི་གཉིས་ཀྱི། །བྲེ་བྲག་རིམ་བཞིན་ཤེས་པར་བྱ། །ཞེས་སོ། །
འདིར་སེམས་དང་སེམས་བྱུང་གི་ཁྱད་པར་བསྟན་པ་ནི། སེམས་བསྐྱེད་པས་ནི་སེམས་བྱུང་ཞར་ལ་སྐྱེད། སེམས་ནི་དོན་
གྱི་ངོ་བོར་རང་སྟོབས་རིག །སེམས་བྱུང་དོན་གྱི་ཁྱད་པར་རང་སྟོབས་རིག སེམས་ནི་དོན་གྱི་ངོ་བོ་ཀ་བ་ལྟ་བུ་རང་་་་་་
སྟོབས་ཀྱིས་རིག་ལ། སེམས་བྱུང་གིས་དོན་གྱི་ཁྱད་པར་སྦོམ་ཕྲ་ལ་སོགས་པ་རང་སྟོབས་ཀྱིས་རིག་སྟེ། དབུས་མཐའ་ལས།
དེ་ལ་དོན་མཐོང་རྣམ་པར་ཤེས། །དེ་ཡི་ཁྱད་པར་སེམས་ལས་བྱུང་། །ཞེས་སོ། །དེའང་ཉི་མ་དང་ཟེར་བཞིན་སེམས་དང་
སེམས་བྱུང་མཚུངས་པར་འཇུག་པས་ན། སེམས་བསྐྱེད་པས་སེམས་བྱུང་ཡང་བསྐྱེད་པར་འགྱུར་བའི་ཕྱིར་རོ། །སེམས་་
བསྐྱེད་རྟིང་སེམས་བྱུང་གདོད་སྐྱེད་མི་དགོས་པར་དགོངས་སོ། །སེམས་ཡོད་མེད་ངེས་པས་བསྐྱེད་ཚུལ་ཡོད་མེད་བསམ་
པ་ནི། འཁོར་བའི་དུས་ནི་སེམས་དང་སེམས་བྱུང་གི །བྱ་དང་བྱེད་པ་རྣམས་པར་གཡོ་བས་ན། །ཡེ་ཤེས་མི་སྣང་ཕྱིར་ན་
སེམས་བསྐྱེད་དོ། །ཡེ་ཤེས་རབ་གསལ་དོན་ལ་ནུས་པ་འཇོག །དང་པོ་ནས་རྣམ་པར་མི་རྟོགས་པའི་ཡེ་ཤེས་བསྐྱེད་པས་
ཆོག་མོད། ཉེས་པའི་ཆ་ཅན་སེམས་ཅིའི་ཕྱིར་བསྐྱེད་ཅེ་ན། བདེན་ཏེ་འཁོར་བའི་ས་འདིར་ཡེ་ཤེས་དེ་དངོས་སུ་དུས་་་་་
ཐམས་ཅད་པར་མི་སྣང་བས། སེམས་གང་ལའང་རྣམ་པར་རྟོག་འཇུག་བྱེད་པ་འདི་བསྐྱེད་དགོས་པར་བྱུང་སྟེ། དེ་་་་་
བསྐྱེད་པས་ཡེ་ཤེས་ལ་ནུས་པ་འཇོག་པའི་ཕྱིར་ཉེས་པ་མེད་དོ། །གཅིག་ཏུ་ན་སྨོན་པ་སྦྱོར་རྗེས་ཀྱི་ཡུལ་ཅན་ནི་སེམས་་་་
བསྐྱེད་པ་ཡིན་ལ། འཇུག་པ་མཉམ་གཞག་གི་དུས་ན་སེམས་ཡེ་ཤེས་སུ་བསྐྱེད་པ་ཡིན་ཏེ། སྒྱུ་འཕྲུལ་ལས། སེམས་ཡེ་ཤེས་
སུ་བསྐྱེད་པ་འདི་གསུངས་སོ། །ཨེ་མ་ཧོ་ངོ་མཚར་རྨད་ཀྱི་ཆོས། །རྫོགས་པའི་སངས་རྒྱས་ཀུན་གྱི་གསང་། །སྐྱེ་བ་མེད་ལས་
ཐམས་ཅད་སྐྱེས། །སྐྱེས་པ་ཉིད་ནས་སྐྱེ་བ་མེད། །ཅེས་སོ། །ས་བཅུའི། རྒྱུན་མཐར་སེམས་འགགས་དེས་བསྐྱེད་ཆོ་ག་ལས། །
ཉེ་བར་ཐོབ་པའི་སེམས་བསྐྱེད་ལྡོག་ན་ཡང་། །དེ་ཡི་ནུས་ལྡན་ཡེ་ཤེས་ལ་བགོས་པས། །སངས་རྒྱས་པར་རྒྱས་ཐུགས་རྗེས་
51



དོན་མཛད་ལ། །སྒྲིབ་པ་སྤངས་པའི་སེམས་བསྐྱེད་ཅེས་བྱར་བརྗོད། །དེ་ཡང་ས་བཅུ་རྒྱུན་མཐའི་སྐད་ཅིག་ཕྱི་ལོག་་་་
སངས་རྒྱས་ཀྱི་ཡེ་ཤེས་དང་པོ་ཤར་དུས་སེམས་སེམས་བྱུང་འགགས་པས། དེས་བསྐྱེད་པའི་སེམས་བསྐྱེད་ཆོ་གས་ཐོབ་པ་
དང་བཅས་པ་འགགས་ཀྱང་། སྔར་དོན་དམ་པའི་ཡེ་ཤེས་སུ་བསྐྱེད་པ་དང་། ནུས་པ་བཞག་པའི་ཡེ་ཤེས་དེ་ཉིད་མ་་་་་
འགགས་པར་ཡོད་པས། ཁམས་དེའི་སྒྲིབ་པ་བྲལ་སྟོབས་ཀྱིས་གསལ་དུ་སོང་ནས། སེམས་ཅན་གྱི་དོན་མཛད་པ་ལ་སྒྲིབ་
པ་སྤངས་པའི་སེམས་བསྐྱེད་ཅེས་བྱ་སྟེ། མདོ་སྡེ་རྒྱན་ལས། སེམས་བསྐྱེད་དེ་ནི་ས་རྣམས་ལ། །མོས་དང་ལྷག་བསམ་དག་
པ་དང་། །དེ་བཞིན་སྒྲིབ་པ་སྤངས་པ་སྟེ། །རྣམ་པར་སྨིན་པ་གཞན་དུ་འདོད། །ཅེས་སོ། །ཆུའི་རྒྱུན་གཅིག་ཉིད་ལུང་བ་སོ་
སོའི་མདར་མིང་འགྱུར་བ་ལྟར། སྨོན་འཇུག་གི་སེམས་བསྐྱེད་གཅིག་པུ་དེ་ཡང་། ཚོགས་སྦྱོར་གྱི་དུས་ན་མོས་པ་ལས་་་་
བྱུང་བའི་སེམས་བསྐྱེད། ས་དང་པོ་ནས་བདུན་པའི་བར་དུ་ལྷག་བསམ་དག་པའི་སེམས་བསྐྱེད། དག་པ་ས་གསུམ་དུ་་་
རྣམ་པར་སྨིན་པའི་སེམས་བསྐྱེད། སངས་རྒྱས་ཀྱི་སར་སྒྲིབ་པ་སྤངས་པའི་སེམས་བསྐྱེད་དོ། །དེའང་སངས་རྒྱས་ཀྱི་ས་ན་
ཆོ་ག་ལས་བྱུང་བ་དང་། ད་གཟོད་ཐོབ་བྱའི་སེམས་བསྐྱེད་དུ་མེད་ཀྱང་། ཐུགས་རྗེ་ཆེན་པོས་ཆོས་དོན་མཛད་པ་དུས་་་
ལས་མི་ཡོལ་བའི་སེམས་བསྐྱེད་པ་དང་། དོན་དམ་སེམས་བསྐྱེད་ཡོད་དེ། དོར་བ་མེད་པ་སྟོང་པ་ཉིད་ཡོད་པའི་ཕྱིར་་་
དང༌། དོན་དམ་སེམས་བསྐྱེད་ཐོབ་ལ་ཉམས་བྱེད་ཀྱི་རྒྱུ་མེད་པའི་ཕྱིར་རོ། །དེས་ན་སངས་རྒྱས་ཀྱི་ས་ན་སེམས་བསྐྱེད་་་་
ཡོད་མེད་ནི་ཚུལ་འདིས་ཤེས་པར་བྱའོ། །ཅིའི་ཕྱིར་གནས་སྐབས་བཞིར་མིང་འགྱུར་ཞེ་ན། ཆའི་སྒོ་ནས་བཞག་པ་ཡིན་
ནོ་ཞེས་བཤད་པ། ཚོགས་དང་སྦྱོར་བར་ཁམས་དེའི་རང་བཞིན་ཉིད། །མོས་པས་དོན་སྤྱིའི་ཚུལ་དུ་འཇལ་བས་ན། །
སེམས་བསྐྱེད་དེ་ཡང་མོས་པས་བྱུང་ཞེས་བརྗོད། །དང་པོའི་ས་ནས་བདུན་པའི་བར་ཉིད་དུ། །ཁམས་ཀྱི་སྒྲིབ་པ་ཕྱོགས་
རེ་རྣམ་དག་པས། །ཡེ་ཤེས་རྒྱ་ཆེ་ལྷག་བསམ་དག་ཅེས་བརྗོད། །དག་པའི་སར་ནི་སྒོ་ལྔ་ཀུན་གཞིའི་ཤེས། །རྣམ་དག་སྨོན་
ལམ་ཡོན་ཏན་རྒྱ་ཆེ་བས། །རྣམ་པར་སྨིན་པའི་སེམས་བསྐྱེད་ཅེས་སུ་བརྗོད། །ཁམས་ལ་སྒྲིབ་བྲལ་སངས་རྒྱས་པ་དེ་ནི། །
སྒྲིབ་པ་སྤངས་པའི་སེམས་བསྐྱེད་ཅེས་བྱར་བརྗོད། །ཁམས་ལ་སྒྲིབ་པ་ཡོད་མེད་ཀྱི་ཆ་ནས་གནས་སྐབས་བཞིར་གཞག་གོ། །
དེའང་ཚོགས་སྦྱོར་དུ་ཀུན་བཞི་དང་། ཚོགས་བརྒྱུད་བག་ཆགས་དང་བཅས་པས། ཁམས་ཉི་མ་ལྟ་བུ་བསྒྲིབས་ནས་མི་་
མཐོང་སྟེ། བཤད་པ་ལ་ཡིད་ཆེས་སུ་འཛིན་པས་ན། དད་པས་མོས་པས་སྤྱི་ཡུལ་དུ་བྱེད་པའི་ཕྱིར་མོས་པ་ལས་བྱུང་བ་སྟེ།
རྒྱུད་བླ་མ་ལས། རང་བྱུང་ཉིད་ཀྱི་དོན་དམ་ནི། །དད་པ་ཉིད་ཀྱིས་རྟོགས་བྱ་བ། །ཞེས་བཤད་དོ། །ས་དང་པོ་ནས་བདུན་
པའི་བར་དུ་ཉོན་མོངས་པ་ཅན་གྱི་ཡིད་ལོག་པས། ཞིང་དང་ཡོན་ཏན་བརྒྱ་ཕྲག་བཅུ་གཉིས་ལ་སོགས་པ་གཟིགས་ཏེ།
ཁམས་དེའི་སྒྲིབ་པ་ཕྱོགས་གཅིག་དག་པས་སྤྲིན་བར་གྱི་ཉི་ཟེར་གྱི་སྣང་བ་བཞིན་ནོ། །ས་བརྒྱད་པར་ཡིད་ཤེས་ལོག་པས་
རྣམ་པར་མི་རྟོག་པའི་ཡེ་ཤེས་དང་། དགུ་བར་སྒོ་ལྔའི་རྣམ་ཤེས་ལོག་པས་ཞིང་ཁམས་དག་པ་དང་། བཅུ་བར་ཀུན་་་་་
གཞིའི་རྣམ་ཤེས་ལོག་པས་ཡེ་ཤེས་ཕུན་སུམ་ཚོགས་པ་ལ་དབང་ཐོབ་པའི་ཕྱིར་རྣམ་པར་སྨིན་པ་ཞེས་བྱའོ། །རྒྱུན་མཐར་
སེམས་སེམས་བྱུང་གི་བག་ཆགས་ཀུན་གཞི་དང་བཅས་པ་ལོག་པས་སངས་རྒྱས་ཀྱི་ཡེ་ཤེས་སྐྱེ་སྟེ། སངས་རྒྱས་ཀྱི་སར་་་་་
འཁོར་བའི་ཤེས་པ་གང་ཡང་མེད་པས། སྤྲིན་ཐམས་ཅད་ལས་གྲོལ་བའི་ཉི་མ་འདྲ་བ་སྟེ། ཁམས་དེའི་ཡོན་ཏན་ཅི་ཡོད་
52



པས་ཐམས་ཅད་མངོན་དུ་གྱུར་པས། དག་པའི་སེམས་དཔའ་རྣམས་ཀྱིའང་། སྤྱོད་ཡུལ་ལས་འདས་པ་ནི་རྒྱུད་བླ་མ་ལས།
སངས་རྒྱས་ཁམས་དང་སངས་རྒྱས་བྱང་ཆུབ་དང་། །སངས་རྒྱས་ཡོན་ཏན་སངས་རྒྱས་འཕྲིན་ལས་ནི། །དག་པའི་སེམས་
ཅན་གྱི་ཡང་བསམ་བྱ་མིན། །ཞེས་སོ། །ད་ནི་སེམས་བསྐྱེད་པའི་ཚུལ་ནི། ཇི་ལྟར་བསྐྱེད་ཚུལ་རྣམ་པ་གཉིས་ཡིན་ཏེ། །བླ་
མ་མཆོག་དང་དཀོན་མཆོག་དྲུང་དུ་ལེན། །བླ་མར་ལེན་ཚེ་དེ་ཡིས་ཆོས་བཤད་དེ། །སྔོན་འགྲོ་ཡན་ལག་བདུན་པ་སྐྱབས་
འགྲོར་བཅས། །དངོས་གཞི་རྒྱལ་དང་རྒྱལ་སྲས་བླ་མ་མཆོག །དགོངས་སུ་གསོལ་ཞེས་ལེགས་པར་བརྗོད་རྗེས་སུ། །ཇི་་་་
ལྟར་སྔོན་གྱི་རྒྱལ་བ་སྲས་བཅས་ཀྱིས། །བྱང་ཆུབ་ཐུགས་བསྐྱེད་བསླབ་ལ་གནས་པ་ལྟར། །དེ་བཞིན་བདག་གིས་འགྲོ་ལ་
ཕན་དོན་དུ། །བྱང་ཆུབ་སེམས་བསྐྱེད་བསླབ་ལ་གནས་པར་བགྱི། །དེ་སྐད་ཅེས་ནི་ལན་གསུམ་བརྗོད་པར་བྱ། །སེམས་་་
བསྐྱེད་པའི་ཚུལ་ཡང་། གང་ཟག་དམ་པ་ཁ་ཅིག་དཀོན་མཆོག་དྲུང་དུ་རང་གིས་ལེན་པ་ཡིན་ལ། ཕལ་བ་དག་བླ་མ་ལས་
ལེན་ཏེ། ལེན་ཚུལ་འདྲའོ། །ཕྱིས་གསོ་དུས་སམ་ཡང་ནས་ཡང་དུ་བསྐྱེད་དུས་བླ་མ་ལས་གཞན་དཀོན་མཆོག་གི་དྲུང་དུ་
བྱེད་པ་ཡིན་ནོ། །བླ་མ་ལས་ལེན་ན་འཁོར་བའི་ཉེས་དམིགས་ཐར་པའི་ཕན་ཡོན་སེམས་བསྐྱེད་ཀྱི་རང་བཞིན་སོགས་་་
བརྗོད་ནས་བློ་བཅོས་ལ། སྔོན་འགྲོ་ཡན་ལག་བདུན་པ་རྒྱས་པའམ། བཟང་པོ་སྤྱོད་པའི་ཇི་སྙེད་སུ་དག་ཙམ་བྱས་ནས།
ཕྱོགས་བཅུ་ན་བཞུགས་པའི་བླ་མ་རྡོ་རྗེ་འཛིན་པ་ཆེན་པོ་རྣམས་དང་། སངས་རྒྱས་བཅོམ་ལྡན་འདས་རྣམས་དང་། ས་
ཆེན་པོ་ལ་རབ་ཏུ་བཞུགས་པའི་བྱང་ཆུབ་སེམས་དཔའ་ཆེན་པོ་རྣམས་དགོངས་སུ་གསོལ། བདག་མིང་འདི་ཞེས་བགྱི་་་
བས་དུས་འདི་ནས་བཟུང་སྟེ། སྙིང་པོ་བྱང་ཆུབ་ལ་མཆིས་ཀྱི་བར་དུ། ཇི་ལྟར་སྔོན་གྱི་བདེ་གཤེགས་ཀྱིས། །བྱང་ཆུབ་་་་་
ཐུགས་ནི་བསྐྱེད་མཛད་ལྟར། །དེ་བཞིན་འགྲོ་ལ་ཕན་དོན་དུ། །བྱང་ཆུབ་སེམས་ནི་བསྐྱེད་པར་བགྱི། །བྱང་ཆུབ་སེམས་་་
དཔའི་བསླབ་པ་ལའང་། །རིམ་པ་བཞིན་དུ་བསླབ་པར་བགྱི། །མ་བསྒྲལ་བ་རྣམས་བསྒྲལ་བར་བགྱི། །མ་གྲོལ་བ་རྣམས་
གྲོལ་བར་བགྱི། །དབུགས་མ་ཕྱུང་རྣམས་དབུགས་དབྱུང་ཞིང་། །སེམས་ཅན་མྱ་ངན་འདས་ལ་འགོད། །ཅེས་པ་ལན་་་་་
གསུམ་བརྗོད་དེ། དེ་ལྟར་སེམས་བསྐྱེད་པ། དེ་ཡི་ཕན་ཡོན་དམ་པ་ཚད་མེད་དེ། །རྒྱལ་སྲས་བྱུང་ཆུབ་སེམས་དཔའི་མིང་
ཐོབ་ཅིང་། །ལྷར་བཅས་འཇིག་རྟེན་ཀུན་གྱིས་མཆོད་སྡོང་འགྱུར། །དགེ་བ་ཐམས་ཅད་ཐར་པའི་ལམ་འགྱུར་ཞིང་། །སྡིག་
པ་མཐའ་ཡས་ཉེས་ཟད་བསོད་ནམས་འཕེལ། །ཐར་ལམ་རྙེད་ཅིང་མངོན་མཐོ་ངེས་ལེགས་འགྲུབ། །སེམས་བསྐྱེད་ཐོབ་
མ་ཐག་ནས་མ་ཉམས་པར་ཡོད་རིང་ཐམས་ཅད་དུ། རྒྱལ་སྲས་བྱང་ཆུབ་སེམས་དཔའི་མིང་ཐོབ་ཅིང་། ལྷ་མི་ཐམས་་་་
ཅད་ཀྱི་མཆོད་སྡོང་དུ་གྱུར་པ་ནི། སྤྱོད་འཇུག་ལས། བྱང་ཆུབ་སེམས་བསྐྱེད་གྱུར་པའི་སྐད་ཅིག་ལ། །འཁོར་བའི་བཙོན་
རར་བསྡམས་པའི་ཉམ་ཐག་རྣམས། །བདེ་གཤེགས་རྣམས་ཀྱི་སྲས་ཞེས་བརྗོད་བྱ་ཞིང་། །འཇིག་རྟེན་ལྷ་མིར་བཅས་པས་
ཕྱག་བྱར་འགྱུར། །ཞེས་སོ། །དགེ་བ་ཐམས་ཅད་ཐར་པའི་ཆ་མཐུན་དུ་འགྱུར་བ་དང་། ལུང་མ་བསྟན་ཆད་ནས་རྟག་ཏུ་
བསོད་ནམས་རྒྱ་ཆེན་པོ་ཐོབ་པར་ཡང་དེ་ཉིད་ལས། དེ་ནས་བཟུང་སྟེ་གཉིད་ལོག་གམ། །བག་མེད་གྱུར་ཀྱང་བསོད་་་་་
ནམས་ཤུགས། །ནམ་མཁའ་མཉམ་པ་དུ་མ་ཞིག །རྒྱུན་མི་འཆད་པར་རབ་ཏུ་འབྱུང་། །ཞེས་སོ། །སྡིག་པ་མཐའ་ཡས་ཟད་
པ་ནི། དེ་ཉིད་ལས། དེས་ནི་དུས་མཐའི་མེ་བཞིན་སྡིག་ཆེན་རྣམས། །སྐད་ཅིག་གཅིག་གིས་ངེས་པར་སྲེག་པར་བྱེད། །
53



ཅེས་སོ། །བསོད་ནམས་ཚད་མེད་པ་ཐོབ་སྟེ། དེ་ཉིད་ལས། བྱང་ཆུབ་སེམས་ཀྱི་བསོད་ནམས་གོང་། །དེ་ལ་ཇི་ལྟར་གཞལ་
གྱིས་ལང་། །ཕན་པར་བསམས་པ་ཙམ་གྱིས་ཀྱང་། །སངས་རྒྱས་མཆོད་ལས་ཁྱད་འཕགས་ན། །སེམས་ཅན་རེ་རེའི་མི་་་་
བདེ་བ། །དཔག་ཏུ་མེད་པ་བསལ་འདོད་ཅིང་། །རེ་རེའང་ཡོན་ཏན་དཔག་ཏུ་མེད། །སྒྲུབ་པར་འདོད་པ་སྨོས་ཅི་དགོས། །
ཞེས་པ་དང་། གསང་བ་བསམ་གྱིས་མི་ཁྱབ་པ་ལས། བྱང་ཆུབ་སེམས་ཀྱི་བསོད་ནམས་གང་། །དེ་ལ་གལ་ཏེ་གཟུགས་་་་
མཆིས་ན། །ནམ་མཁའི་ཁམས་ནི་ཀུན་བཀང་ཡང་། །དེ་ནི་དེ་བས་ལྷག་པར་འགྱུར། །ཞེས་སོ། །ཐར་པའི་ལམ་སྣ་ཟིན་་་་
ཅིང་བདེ་བ་ནས་བདེ་བར་འགྲོ་སྟེ། བྱང་ཆུབ་སེམས་ཀྱི་རྟ་ཞོན་ནས། །བདེ་ནས་བདེ་བར་འགྲོ་བ་ལ། །ཞེས་སོ། །ཞེས་་་་
གསུངས་སོ། །གསུམ་པ་ནི། ཐོས་པས་མ་རིག་པའི་མུན་པ་སེལ་བ་སོགས་ཆེ་བ་དུ་མ་དང་ལྡན་པ་འཛམ་བུའི་གླིང་འདིར་
མན་ངག་གི་བསྟན་བཅོས་ཐམས་ཅད་ཀྱི་རྒྱལ་པོ་ངེས་དོན་ཤིང་རྟ་ཆེན་པོ་ལས། ད་ནི་སེམས་བསྐྱེད་པའི་ངོ་བོ་བཤད་་་་
པར་བྱ་སྟེ། འདི་ལྟར་བྱང་ཆུབ་མཆོག་ཏུ། སེམས་བསྐྱེད་པ་ནི་ཚད་མེད་འགྲོ་བའི་ཕྱིར། ཡང་དག་སངས་རྒྱས་ཐོབ་པར་
འདོད་པ་སྟེ། སྨོན་དང་འཇུག་པའི་རང་བཞིན་གཉིས་ཡིན་ནོ། །དེ་ཡང་བསམ་པས་སྨོན་དང་སྦྱོར་བས་ཁྱབ། འགྲོ་བར་
འདོད་དང་འགྲོ་བ་ཉིད་བཞིན་ནོ། །དེ་ལ་སེམས་བསྐྱེད་པ་ནི་གཞན་དོན་དུ་སངས་རྒྱས་འདོད་པ་སྟེ། མངོན་རྟོགས་་་་་
རྒྱན་ལས། སེམས་བསྐྱེད་པ་ནི་གཞན་དོན་ཕྱིར། །ཡང་དག་རྫོགས་པའི་བྱང་ཆུབ་འདོད། །ཅེས་སོ། །དེ་ཡང་སེམས་ནི་་་
དོན་གྱི་ངོ་བོ་རིགས་པ་ཡིན་ལ་སེམས་བྱུང་དེའི་ཁྱད་པར་ལ་དཔྱོད་པས་ན། འདིར་ངོ་བོ་བསྐྱེད་པས་ཁྱད་པར་ཞར་ལ་་
བསྐྱེད་པར་འགྱུར་ཏེ། འདུན་པ་སེམས་བསྐྱེད་ལ་སོགས་པ་ཞར་ལ་ཐོབ་པ་བཞིན་ནོ། །དེ་ལ་ངོ་བོ་གཉིས་ལས། སྨོན་པ་་
སེམས་བསྐྱེད་ནི་བྱང་ཆུབ་ཐོབ་པར་འདུན་པ་ཡིན་ལ། འཇུག་པ་ནི་དེའི་ཆོས་ལ་སྦྱོར་བ་སྟེ། བསམ་པས་སྨོན་པ་དང་་་་
སྦྱོར་བས་ཁྱབ་པ་ཉིད་འགྲོ་བར་འདོད་པ་དང་འགྲོ་བཞིན་པ་ལྟ་བུར། སྤྱོད་འཇུག་ལས། བྱང་ཆུབ་སེམས་དེ་མདོར་བསྡུ་
ན། །རྣམ་པ་གཉིས་སུ་ཤེས་བྱ་སྟེ། །བྱང་ཆུབ་སྨོན་པའི་སེམས་དང་ནི། །བྱང་ཆུབ་འཇུག་པ་ཉིད་ཡིན་ནོ། །འགྲོ་བའི་་་་་་
འདོད་དང་འགྲོ་བ་ཡི། །བྱེ་བྲག་ཇི་ལྟར་ཤེས་པ་ལྟར། །དེ་བཞིན་མཁས་པས་འདི་གཉིས་ཀྱི། །བྱེ་བྲག་རིམ་བཞིན་ཤེས་་་་
པར་བྱ། །ཞེས་སོ། །དེ་ལ་འདིར་དབྱེ་ཚུལ་དུ་མ་ཤེས་པར་བྱ་སྟེ། ཀུན་རྫོབ་དང་དོན་དམ་པའི་སེམས་བསྐྱེད་པ་གཉིས་སུ་
ཡང་ཡོད་དེ། མྱང་འདས་ལས། ཀུན་རྫོབ་དོན་དམ་དབྱེ་བ་ཡིས། །བྱང་ཆུབ་སེམས་དེ་རྣམ་པ་གཉིས། །ཞེས་སོ། དེའང་སོ་
སོའི་སྐྱེ་བོ་དང་འཕགས་པའི་སེམས་བསྐྱེད་པ་གཉིས་སམ། ཕྱི་རོལ་སེམས་ཅན་ལ་དམིགས་པ་དང་། ནང་སེམས་ཉིད་ལ་
དམིགས་པ་གཉིས་ཀྱིས་ཀུན་རྫོབ་དང་དོན་དམ་པའི་སེམས་བསྐྱེད་ཅེས་བྱ་སྟེ། བྱང་ཆུབ་ཏུ་སེམས་བསྐྱེད་པ་ཆེན་པོའི་་
མདོ་ལས། བྱང་ཆུབ་སེམས་དཔའ་འོད་སྲུངས་ཀྱིས་གསོལ་པ། བཅོམ་ལྡན་འདས། སེམས་ཇི་ལྟར་བསྐྱེད་པར་བགྱི།
བཀའ་སྩལ་པ། ཆོས་ཐམས་ཅད་ནམ་མཁའ་ལྟར་མཚན་ཉིད་མེད་ཅིང་ཡེ་ནས་འོད་གསལ་བ་རྣམ་པར་དག་པ་དེ་ལ་ནི་
བྱང་ཆུབ་ཅེས་བྱའོ། །དེ་དང་མཐུན་པའི་སེམས་སྔོན་མ་སྐྱེས་པའི་སེམས་རིན་པོ་ཆེ་སྐྱེས་པ་ལ་ནི་བྱང་ཆུབ་ཏུ་སེམས་་་་་
བསྐྱེད་པ་ཞེས་བྱའོ་ཞེས་སོ། །ཚུལ་ཁྲིམས་གསུམ་ལམ་བསླབ་པ་གསུམ་ལ་ལྟོས་ནས་སེམས་བསྐྱེད་པ་གསུམ་དུའང་ཡོད་དེ།
ཡུམ་བར་མ་ལས། གང་ཁ་ན་མ་ཐོ་བ་སྡོམ་པའི་སེམས་དང་། དགེ་བའི་ཆོས་སྡུད་པའི་སེམས་དང་། སེམས་ཅན་སྨིན་་་་་
54



པར་བྱེད་པའི་སེམས་ཏེ། སེམས་བསྐྱེད་པ་འདི་གསུམ་ལ་ནན་ཏན་དུ་བྱའོ་ཞེས་སོ། །ཚོགས་སྦྱོར་ན་མོས་པས་སྤྱོད་པ་་་
དང་། ས་དང་པོ་ནས་བདུན་པའི་བར་ལྷག་བསམ་དག་པ་དང་། དག་པ་ས་གསུམ་ན་རྣམ་པར་སྨིན་པ་དང་། སངས་་་
རྒྱས་ཀྱི་ས་ན་སྒྲིབ་པ་སྤངས་པའི་སེམས་བསྐྱེད་པ་སྟེ་བཞིར་ཡང་། མདོ་སྡེའི་རྒྱན་ལས། སེམས་བསྐྱེད་དེ་ནི་ས་རྣམས་ལ། །
མོས་པ་ལྷག་བསམ་དག་པ་དང་། །རྣམ་པར་སྨིན་པ་གཞན་དུ་འདོད། །དེ་བཞིན་སྒྲིབ་པ་སྤུངས་པའོ། །ཞེས་སོ། །ཚོགས་
དང་། སྦྱོར་བ་དང་། མཐོང་བ་དང་། སྒོམ་པ་དང་། མི་སློབ་པའི་ལམ་ལྔའི་སེམས་བསྐྱེད་པ་ལྔར་ཡང་ཡོད་དེ། ཉི་ཁྲི་ལས།
ལས་དང་པོ་བའི་སེམས་བསྐྱེད་པ་དང་། ཡོངས་སུ་སྦྱང་བ་བྱས་པའི་སེམས་བསྐྱེད་པ་དང་། ཆོས་མཐོང་བའི་སེམས་་་་་
བསྐྱེད་པ་དང་། རྣམ་པར་གྲོལ་བའི་སེམས་བསྐྱེད་པ་དང་། བསམ་གྱིས་མི་ཁྱབ་པའི་སེམས་བསྐྱེད་པ་སྟེ། རབ་འབྱོར།
འདི་ལ་མ་ཞུགས་པ་གཞུག་པར་བྱའོ། །ཞུགས་པ་ཡོངས་སུ་སྦྱང་བར་བྱའོ། །ལྷའི་མིག་བསྐྱེད་པར་བྱའོ། །འཕགས་པའི་་
ལམ་བདེན་བསྒོམ་པར་བྱའོ། །སངས་རྒྱས་ཀྱི་སྤྱན་སྒྲིབ་པ་མེད་པ་ཐོབ་པར་བྱའོ་ཞེས་སོ། །ཕ་རོལ་ཏུ་ཕྱིན་པ་དྲུག་ལ་་་་་
ལྟོས་ནས་དྲུག་ཏུ་ཡང་ཡོད་དེ། དེ་ཉིད་ལས། ཕ་རོལ་ཏུ་ཕྱིན་པ་དྲུག་དང་ལྡན་པའི་སེམས་ཡངས་པ་ཚད་མེད་པ་ཉན་་་
ཐོས་དང་རང་སངས་རྒྱས་ཐམས་ཅད་དང་ཐུན་མོང་དུ་མ་གྱུར་པ་སྟེ་ཞེས་སོ། །ཕ་རོལ་ཏུ་ཕྱིན་པ་བཅུ་ལ་ལྟོས་ནས་བཅུ་
ཡང་ཡོད་དེ། དགེ་བའི་ལྷས། དེ་ལྟར་ནང་དུ་ཡང་དག་འཇོག་པའི་བསམ་གཏན་གྱིས་བྱང་ཆུབ་ཀྱི་སེམས་རྣམ་པ་བཅུ་་
བསྒོམས་ནས་ཞེས་སོ། །ས་མཚམས་ཀྱིས་དབྱེ་ན་ཉི་ཤུ་རྩ་གཉིས་དཔེས་བསྟན་པ་ཉིད། བློ་གྲོས་རྒྱ་མཚོས་ཞུས་པའི་མདོ་
ལས་གསུངས་པ་ལྟར། མངོན་རྟོགས་རྒྱན་ལས། དེ་ཡང་ས་གསོར་ཟླ་བ་མེ། །གཏེར་དང་རིན་ཆེན་འབྱུང་གནས་མཚོ། །རྡོ་
རྗེ་རི་སྨན་བཤེས་གཉེན་དང་། །ཡིད་བཞིན་ནོར་བུ་ཉི་མ་གླུ། །རྒྱལ་པོ་མཛོད་དང་ལམ་པོ་ཆེ། །བཞོན་པ་བཀོད་མའི་ཆུ་་
དང་ནི། །སྒྲ་བརྙན་ཆུ་བོ་སྤྲིན་རྣམས་ཀྱིས། །རྣམ་པ་ཉི་ཤུ་རྩ་གཉིས་སོ། །ཞེས་སོ། །དཔེ་དེ་དག་གི་དོན་ནི་རིམ་པ་ལྟར།
དེའི་འགྲེལ་བ་ལས། འདུན་པ་དང་། བསམ་པ་དང་། ལྷག་པའི་བསམ་པ་དང་། སྦྱོར་བ་དང་། སྦྱིན་པ་དང་། ཚུལ་ཁྲིམས་
དང་། བཟོད་པ་དང་། བརྩོན་འགྲུས་དང་། བསམ་གཏན་དང་། ཤེས་རབ་དང་། ཐབས་ལ་མཁས་པ་དང་། སྨོན་ལམ་་་
དང་། སྟོབས་དང་། ཡེ་ཤེས་ཀྱི་ཕ་རོལ་ཏུ་ཕྱིན་པ་དང་། མངོན་པར་ཤེས་པ་དང་། བསོད་ནམས་དང་ཡེ་ཤེས་དང་། བྱང་
ཆུབ་ཀྱི་ཕྱོགས་དང་མཐུན་པའི་ཆོས་དང་། སྙིང་རྗེ་དང་ལྷག་མཐོང་དང་། གཟུངས་དང་སྤོབས་པ་དང་། ཆོས་ཀྱི་དགའ་
སྟོན་དང་། བགྲོད་པ་གཅིག་པའི་ལམ་དང་། ཆོས་ཀྱི་སྐུ་དང་ལྡན་པ་ནི་ཞེས་སོ། །ས་མཚམས་ནི། འདུན་པ་ས་ལྟ་བུ་དང་།
བསམ་པ་གསེར་ལྟ་བུ་དང་། ལྷག་པའི་བསམ་པ་ཟླ་བ་ཚེས་པ་ལྟ་བུ་གསུམ་ནི་རིམ་པ་ལྟར་ཚོགས་ལམ་ཆུང་འབྲིང་ཆེ་་་
གསུམ་གྱི་སེམས་བསྐྱེད་ལ་དེ་སྐད་ཅེས་བཏགས་སོ། །སྦྱོར་བ་མེ་ལྟ་བུ་ནི་སྦྱོར་ལམ་བཞིའི་སེམས་བསྐྱེད་དེ། སྦྱིན་པ་་་་
གཏེར་ལྟ་བུ་དང་། ཚུལ་ཁྲིམས་རིན་པོ་ཆེའི་འབྱུང་གནས་ལྟ་བུ་དང་། བཟོད་པ་མཚོ་ལྟ་བུ་དང་། བརྩོན་འགྲུས་རྡོ་རྗེ་ལྟ་
བུ་དང་། བསམ་གཏན་རི་ལྟ་བུ་དང་། ཤེས་རབ་སྨན་ལྟ་བུ་དང་། ཐབས་ལ་མཁས་པ་བཤེས་གཉེན་ལྟ་བུ་དང་། སྨོན་་་་
ལམ་ཡིད་བཞིན་གྱི་ནོར་བུ་ལྟ་བུ་དང་། སྟོབས་ཉི་མ་ལྟ་བུ་དང་། ཡེ་ཤེས་ཀྱི་ཕ་རོལ་ཏུ་ཕྱིན་པ་གླུ་དབྱངས་སྙན་པ་ལྟ་བུ་
ནི་ས་དང་པོ་ནས་བཅུ་བའི་བར་རིམ་པ་བཞིན་ནོ། །མངོན་ཤེས་རྒྱལ་པོ་ལྟ་བུ་དང་། ཚོགས་གཉིས་མཛོད་ཁང་ལྟ་བུ་་་་
55



དང་། བྱང་ཆུབ་ཀྱི་ཕྱོགས་དང་མཐུན་པའི་ཆོས་ལམ་པོ་ཆེ་ལྟ་བུ་དང༌། སྙིང་རྗེ་ལྷག་མཐོང་གཉིས་ཞོན་པ་བཟང་པོ་ལྟ་་
བུ་དང་། གཟུངས་སྤོབས་གཉིས་བཀོད་མའི་ཆུ་མིག་ལྟ་བུ་ལྔ་ནི་ས་བརྒྱད་པ་དགུ་པ་བཅུ་པ་གསུམ་ཀ་ལ་ཁྱབ་པར་ཡོད་
དོ། །ཆོས་ཀྱི་དགའ་སྟོན་སྒྲ་བརྙན་ལྟ་བུ་དང་། བགྲོད་པ་གཅིག་པའི་ལམ་ཆུ་བོ་ལྟ་བུ་དང་། ཆོས་ཀྱི་སྐུ་དང་མཚུངས་པར་
ལྡན་པ་སྤྲིན་ལྟ་བུ་གསུམ་ནི་ས་བཅུ་པ་ལ་ཡོད་དེ་ཡེ་ཤེས་དང་འཕྲིན་ལས་ཆེན་པོས་སེམས་ཅན་གྱི་དོན་བྱེད་པའི་ཕྱིར་རོ། །
།དེ་སྐད་དུའང་འགྲེལ་པ་དོན་གསལ་ལས། དེ་ལ་དང་པོ་གསུམ་ནི་ཆུང་ངུ་དང་འབྲིང་དང་ཆེན་པོ་ཉིད་ཀྱིས་ལས་དང་་
པོ་པའི་ལས་བསྡུས་སོ། །དེའི་འོག་ཏུ་གཅིག་ནི་ས་དང་པོ་ལ་འཇུག་པའི་ལམ་གྱིས་བསྡུས་སོ། །དེའི་འོག་ཏུ་བཅུ་ནི་རབ་
ཏུ་དགའ་བ་ལ་སོགས་པ་ས་བཅུས་བསྡུས་ཏེ། མཐོང་བ་དང་སྒོམ་པའི་ལམ་གྱི་སྤྱོད་ཡུལ་ཅན་ཡིན་ནོ། །དེའི་འོག་ཏུ་ལྔ་་
ནི་ཁྱད་པར་གྱི་ལམ་གྱིས་བསྡུས་སོ། །དེའི་འོག་ཏུ་སེམས་བསྐྱེད་པ་གསུམ་ནི། སྦྱོར་བ་དང་། དངོས་དང་མཇུག་གི་སྒོ་་་་
ནས་སངས་རྒྱས་སས་བསྡུས་ཏེ། དེ་ལྟར་ན་སེམས་བསྐྱེད་པའི་རབ་ཏུ་དབྱེ་བ་ནི་ལས་དང་པོ་པའི་ས་ནས་སངས་རྒྱས་ཀྱི་
སའི་བར་གྱིས་བསྡུས་པ་ཡིན་ནོ་ཞེས་སོ། །ཁ་ཅིག་སྐབས་འདིའི་ཐ་མ་གསུམ་ཀུན་ཏུ་འོད་ཀྱི་ས་ལ་སྦྱོར་བའི་ལུང་དུ་་་་
འཆད་པ་མི་རིགས་ཏེ། སངས་རྒྱས་ཀྱིས་དེ་ལ་འཇུག་མི་དམིགས་པའི་ཕྱིར་ཏེ། ཟད་པའམ་མཐའ་མི་དམིགས་པའི་ཕྱིར་
རོ། །སངས་རྒྱས་ཀྱི་ས་ཞེས་པ་ཐེག་ཆེན་གྱི་དགྲ་བཅོམ་ཞུགས་པའི་ས་སྟེ་བཅུ་བའི་སྦྱོར་དངོས་རྗེས་གསུམ་དུ་བཤད་ཅིང་།
མདོ་སྡེའི་རྒྱུན་ལས། རྒྱལ་སྲས་རྣམས་ཀྱི་སེམས་བསྐྱེད་པ། །སྤྲིན་དང་འདྲ་བར་བསྟན་པ་ཡིན། །ཞེས་པས་ཉི་ཤུ་རྩ་གཉིས་
པོ་འདི་ཚོགས་ལམ་ནས་ས་བཅུ་བའི་བར་དུ་གསུངས་པ་ཡིན་ནོ། །འདིར་སངས་རྒྱས་ཀྱི་ས་ན་སེམས་བསྐྱེད་ཡོད་དམ་་་
མེད་ཅེ་ན། སློབ་ལམ་པའི་སེམས་བསྐྱེད་ལྟར་ད་གཟོད་ཐོབ་པར་འདོད་པ་མེད་དེ་ཐོབ་ཟིན་པའི་ཕྱིར་དང་། ཁ་་་ཡ་
བླངས་པའི་དུས་ལས་འདས་པའི་ཕྱིར་ཆོ་གས་བླངས་པའི་སེམས་བསྐྱེད་མེད་པ་ཡིན་ནོ། །དོན་དམ་སེམས་བསྐྱེད་ཡོད་་
དེ་ཆོས་ཉིད་ཀྱིས་ཐོབ་པའི་སེམས་བསྐྱེད་ཐོབ་ལ་མ་ཉམས་པ་གོང་ནས་གོང་དུ་ཡོད་པའི་ཕྱིར་ཏེ། དོར་བ་མེད་པའི་སྟོང་
པ་ཉིད་ཡོད་པའི་ཕྱིར་དང་། དམིགས་པ་མེད་པའི་ཐུགས་རྗེ་ཆེན་པོས་དོན་མཛད་པ་ཡོད་དེ། ཡུམ་བར་མ་ལས། ངས་་་
སངས་རྒྱས་ཀྱི་སྤྱན་གྱིས་གཟིགས་ཤིང་སེམས་བསྐྱེད་པ་གང་དང་ལྡན་པས་ཤར་ཕྱོགས་ཀྱི་འཇིག་རྟེན་གྱི་ཁམས་གངྒཱའི་
ཀླུང་གི་བྱེད་མ་སྙེད་འདས་པ་ན། སེམས་ཅན་གང་དག་དམྱལ་བ་དང་ཡི་དྭགས་དང་དུད་འགྲོའི་སྐྱེ་གནས་སུ་སོང་བ་དེ་
དག་ལ་ཕན་པ་དང་བདེ་བའི་ཕྱིར་ཆོས་བསྟན་ཏེ་ཞེས་སོ། །དེ་ལྟར་ཉི་ཤུ་རྩ་གཉིས་ལ། སློབ་དཔོན་དཔལ་ཡེ་ཤེས་གྲགས་
པ་ནི་དང་པོ་གསུམ་སྨོན་པ། ཕྱི་མ་བཅུ་དགུ་འཇུག་པར་འདོད་དེ། འདུན་སོགས་གསུམ་གྱི་དབྱེ་བ་ཡིས། །སྨོན་པའི་་་་་
སེམས་ནི་རྣམ་པ་གསུམ། །འཇུག་པའི་སེམས་ཞེས་བྱ་བ་ནི། །རྣམ་པ་བཅུ་དགུ་དག་ཏུ་བཞེད། །ཅེས་གསུངས་ཀྱང་། དེ་རེ་
རེའི་སྐབས་སུ་སྨོན་འཇུག་གཉིས་གཉིས་ཡོད་པར་འདོད་དགོས་ཏེ། སྨོན་པ་ནི་བྱང་ཆུབ་དོན་དུ་གཉེར་བའི་ཆ་དེ་ཡིན་
ལ། འཇུག་པ་སྦྱོར་བས་ལག་ལེན་ལ་ཁྱད་པར་བྱེད་པའི་ཆ་གཉིས་པོ་ཚང་དགོས་པའི་ཕྱིར་རོ། །སེམས་བསྐྱེད་པའི་རྟེན་
ཡང་། སེམས་ཙམ་པ་ལྟར་ན་དང་པོ་མ་ཐོབ་པ་ཐོབ་པར་བྱེད་པ་ལ་སོ་སོར་ཐར་པ་རིགས་བདུན་གང་རུང་གི་རྟེན་ལ་སྐྱེ་
སྟེ། བྱང་ཆུབ་ལམ་སྒྲོན་ལས། སོ་སོར་ཐར་པ་རིགས་བདུན་གྱི། །རྟག་ཏུ་སྡོམ་གཞན་ལྡན་པ་ལ། །བྱང་ཆུབ་སེམས་དཔའི་
55



སྡོམ་པ་ཡི། །སྐལ་བ་ཡོད་ཀྱིས་གཞན་དུ་མིན། །ཞེས་སོ། །དབུ་མ་པ་ལྟར་ན་སེམས་བསྐྱེད་ལེན་འདོད་ཀྱི་བསམ་པ་གང་
ཡོད་དུ་སྐྱེ་ཡི་དལ་འབྱོར་གྱི་ལུས་ཁོ་ན་མི་དགོས་ཏེ། དཀོན་མཆོག་བརྩེགས་པ་ལས། དེའི་ཚེ་ཆོས་ཀྱི་རྣམ་གྲངས་འདི་་་
བཤད་པ་ན། ལྷ་དང་། ཀླུ་དང་། ལྷ་མ་ཡིན་དང་། ནམ་མཁའ་ལྡིང་དང་། ལྟོ་འཕྱེ་ཆེན་པོ་བགྲང་བ་ལས་འདས་པ་དག་
གིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་དོ་ཞེས་སོ། །ལུགས་འདི་གཉིས་ཀྱང་དོན་གྱིས་མི་
འགལ་བར་གོ་སྟེ། འདི་ལྟར་སེམས་བསྐྱེད་དུས་སོ་སོར་ཐར་པའི་སྡོམ་པ་གང་རུང་སྡོམ་པར་མིང་མ་བཏགས་ཀྱང་།
དོན་འདྲ་བར་སྲོག་མི་གཅོད་པར་དམ་བཅའ་ནུས་པ་ལ་སོགས་པ་དགོས་པས། དེའི་ཆ་ནས་རྟེན་འདྲི་རུང་དུ་ངེས་ཏེ།
དོན་ལ་གནོད་པ་ལས་བློ་ལོག་པ་ཞིག་ལ་སྐྱེ་ངེས་སོ། །སོ་སོར་ཐར་པའི་སྡོམ་པ་གང་རུང་སྡོམ་ནུས་པ་ཞིག་མེད་ན་གང་
ལའང་མི་སྐྱེ་སྟེ། སེམས་བསྐྱེད་དེ་ཉིད་ཀྱི་བསླབ་དང་འགལ་བའི་ཕྱིར་རོ། །མདོར་ན་གང་ལེན་པར་འདོད་པའི་འགྲོ་་་་
བའི་ས་པས་བསྡུས་པ་ནི་ལུས་ཀྱི་རྟེན་ཡིན་ལ། དད་སོགས་བསོད་ནམས་ཀྱི་བློ་ཁྱད་པར་ཅན་ནི་བསམ་པའི་རྟེན་ཡིན་ཏེ།
དཀོན་མཆོག་ཏ་ལ་ལའི་མདོ་ལས། རྒྱལ་དང་རྒྱལ་བའི་ཆོས་ལ་དད་གྱུར་ཅིང་། བྱང་ཆུབ་བླ་ན་མེད་ལའང་དད་གྱུར་ལ།
རྒྱལ་སྲས་རྣམས་ཀྱི་སྤྱོད་ལ་དད་བྱེད་ན། བློ་དང་ལྡན་པ་རྣམས་ཀྱི་སེམས་སྐྱེའོ། །ཞེས་སོ། །གནས་པའི་རྟེན་ཡང་། གང་ལ་
སྐྱེས་པ་དེའི་རྟེན་ལ་ཉམས་པའི་རྒྱུ་མ་བྱུང་གི་བར་དུ་གནས་སོ། །སེམས་བསྐྱེད་པའི་རྒྱུ་ནི་སངས་རྒྱས་ལ་དམིགས་པའི་
དད་པ། སེམས་ཅན་ལ་དམིགས་པའི་སྙིང་རྗེ། བྱང་ཆུབ་སེམས་ཀྱི་ཕན་ཡོན་ཐོས་པ་སྟེ་གསུམ་ལས་སྐྱེ་བར། མདོ་སྡེའི་ས་
རྒྱན་ལས། གྲོགས་སྟོབས་རྒྱུ་སྟོབས་རྩ་བའི་སྟོབས། །ཐོས་སྟོབས་དགེ་བ་གོམས་པ་ལས། །མི་བརྟན་པ་དང་བརྟན་འབྱུང་
བ། །གཞན་གྱིས་བསྟན་པའི་སེམས་བསྐྱེད་བཤད། །ཅེས་སོ། །དེའང་གྲོགས་དམ་པ་བསྟེན་པའམ་དགེ་བའི་བཤེས་གཉེན་
གྱིས་བསྐུལ་ཞིང་ཐོས་པ་བྱས་པ་ལས་སྨོན་པ་སེམས་བསྐྱེད་པ་མི་བརྟན་པའི་རྒྱུ་དང་པོར་འབྱུང་ཞིང་། རང་གིས་དགེ་བ་
གོམས་པ་དང་། རྒྱུ་རིགས་སད་པ་དང་། རྩ་བ་སྙིང་རྗེ་སྐྱེས་པ་ལས་ནི་འཇུག་པ་སེམས་བསྐྱེད་པ་བརྟན་པ་བསྐྱེད་པའི་་
རྒྱུར་སྐྱེས་རྗེས་ལས་འབྱུང་བ་སྟེ་འདི་དག་ཡིན་པར་བརྗོད་དོ། །སེམས་བསྐྱེད་པའི་ངོ་བོ་ཡང་། གཞན་དོན་དུ་རྫོགས་་་་
པའི་བྱང་ཆུབ་ཐོབ་འདོད་དང་མ་བྲལ་བའི་སེམས་སྨོན་འཇུག་གིས་བསྡུས་པ་གང་ཞིག་ཕ་རོལ་ཏུ་ཕྱིན་པ་དྲུག་གི་ངོ་་་་
བོར་གྱུར་པ་སྟེ། སྡོང་པོ་བཀོད་པ་ལས། བྱང་ཆུབ་ཀྱི་སེམས་དེ་ཡང་གཞན་གྱི་དོན་དུ་ཆས་པ་སྟེ། སྨོན་པ་དང་འཇུག་
པའི་རང་བཞིན་ཕ་རོལ་ཏུ་ཕྱིན་པ་རྣམས་དང་ལྡན་པ་གང་ཡིན་པའོ་ཞེས་སོ། །དེའང་བྱང་ཆུབ་ཀྱི་སེམས་གཉིས་དང་།
ཚུལ་ཁྲིམས་གསུམ་དང་། སྡོམ་པ་ཞེས་ལྡོག་པས་ཕྱེ་ཡང་ངོ་བོ་གཅིག་སྟེ། གཞན་དོན་དུ་སེམས་པ་དང་དགེ་བ་སྤྱོད་པས་
སྨོན་འཇུག་སྟེ། སློབ་དཔོན་ཤེས་རབ་འབྱུང་གནས་ཀྱི་ཐུབ་པ་དགོངས་རྒྱུན་དུ། བྱང་ཆུབ་ཀྱི་སེམས་གཉིས་ཀ་ཡང་་་་་་
གཞན་གྱི་དོན་དུ་ཡང་དག་པར་རྫོགས་པའི་བྱང་ཆུབ་འདོད་པ་ཉིད་ལས་མི་འདའ་ཡང་ཞེས་སོ། །དེའང་རང་གི་རྒྱུད་་་་
སྡོམ་པས་སྡོམ་པའི་ཚུལ་ཁྲིམས། དེ་ལས་གཞན་ཕན་བྱེད་པས་སེམས་ཅན་དོན་བྱེད། ཚོགས་གཉིས་ལ་སོགས་པ་སྤེལ་་་
བས་དགེ་བ་ཆོས་སྡུད་ཀྱི་ཚུལ་ཁྲིམས་ཞེས་བྱ་ལ། དེ་ཐམས་ཅད་ཀྱིས་ཀྱང་རང་གི་རྒྱུད་ཀྱི་མི་དགེ་བ་ཆ་དང་བཅས་པ་་་
སྡོམ་པས་བྱང་ཆུབ་སེམས་དཔའི་སྡོམ་པ་ཞེས་གསུངས་པ་ཡིན་ནོ། །དཔེར་ན་རིན་པོ་ཆེ་གཅིག་ལའང་རིམས་ནས་སེལ་
57



བ་དང་། དགོས་འདོད་འབྱུང་བ་དང་། མུན་པ་སེལ་བ་ལ་སོགས་པ་ངོ་བོ་གཅིག་ལ་ལྡོག་པའི་ཆ་ཐ་དད་དུ་ཡོད་པ་་་་
བཞིན་ནོ། །ཞེས་གསུངས་སོ། །གཉིས་པ་རིང་ལུགས་ཆེན་པོ་རྣམས་ཀྱིས་དེ་ཡི་དགོངས་པ་ཕྱིན་ཅི་མ་ལོག་པར་གཏན་ལ་
དབབ་ཚུལ་ནི། ཀུན་མཁྱེན་འཇིགས་མེད་གླིང་པས་བདེན་པ་གཉིས་ཀྱི་ཤིང་རྟ་ལས། འདིར་ཐེག་པ་ཆེན་པོའི་སེམས་
བསྐྱེད་ལ་སེམས་ཙམ་པ་དང་། དབུ་མ་པའི་ལུགས་གཉིས་སུ་གྲགས་པ་ལས། དང་པོ་ལྟར་ན་སོ་སོ་ཐར་པའི་རིགས་་་་་
བདུན་གང་རུང་གི་རྟེན་ལ་སྐྱེ་བར་འདོད་དེ། ལམ་སྒྲོན་ལས། སོ་སོར་ཐར་པ་རིགས་བདུན་གྱི། །རྟག་ཏུ་སྡོམ་གཞན་ལྡན་
པ་ལ། །བྱང་ཆུབ་སེམས་དཔའི་སྡོམ་པ་ཡི། །སྐལ་བ་ཡོད་ཀྱིས་གཞན་དུ་མིན། །ཞེས་བཤད་པས་དབུ་མའི་ལུགས་དང་་་་་
འདི་གཉིས་ངོ་བོ་ཐ་དད་པ་མ་ཡིན་ཀྱང་། ལྟ་བ་དང་། ཆོ་ག་དང་། ལྟུང་བ་ཕྱིར་བཅོས་དང་། བསླབ་བྱ་མཐའ་དག་སོ་་
སོར་ཡོད་པས་སུ་རུང་རུང་ལ་བྱ་བར་མི་རུང་བར་བྱང་ཆུབ་སེམས་དཔའི་ས་ལས་ཀྱང་བཤད་ཅིང་ལྷག་པར་སྡིག་ཅན་
ལ་མི་སྐྱེ་བས་བཀག་པའི་ཕྱིར་རོ། །དབུ་མའི་ལུགས་འདིར་རྟེན་མ་ངེས་པ་ནི། སྡོང་པོ་བཀོད་པ་དང་། བསྐལ་བཟང་་་་་
དང་ནམ་མཁའི་སྙིང་པོའི་མདོ་ལ་སོགས་པར་བསྟན་ཅིང་། དེ་སྐད་དུ་དཀོན་མཆོག་བརྩེགས་པ་ལས་ཀྱང་། དེའི་ཚེ་་་་
ཆོས་ཀྱི་རྣམ་གྲངས་འདི་བཤད་པ་ན། ལྷ་དང་། ཀླུ་དང་། ལྷ་མ་ཡིན་དང་། ནམ་མཁའ་ལྡིང་དང་། ལྟོ་འཕྱེ་ཆེན་པོ་བགྲང་
བ་ལས་འདས་པ་དག་གིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་དོ། །ཞེས་པ་དང་། ཛེ་ཏཱ་
རིས། རིགས་ཀྱི་བུའམ། རིགས་ཀྱི་བུ་མོ་རྟེན་དང་བསམ་པ་ཕུན་སུམ་ཚོགས་པ་དང་ལྡན་པས། ཞེས་ལུས་སེམས་ཀྱི་སྒོ་་་
ནས་སྨོན་སེམས་བསྐྱེད་རུང་བ་མཐའ་དག་ལུགས་འདིའི་རྟེན་དུ་རུང་བ་ནི་སྤྱིར་བཏང་ཡིན་ལ། དམིགས་བསལ་སྲོག་མི་
གཅོད་པར་དམ་འཆའ་ནུས་པ་སོགས་སེམས་བསྐྱེད་དེའི་བསླབ་པདང་འགལ་བར་མི་བྱེད་པའི་སེམས་ལྡན་ཞིག་མེད་་
ན་དེ་ལའང་སྐྱེ་མི་རུང་བས། དེ་ལྟ་བུའི་གང་ཟག་ལ་སྡོམ་པ་ཕོག་ཀྱང་ལྟུང་བའི་སྣོད་འཆོས་པ་ཉིད་ལས་སྙིང་པོ་གཞན་
ཅི་ཡང་མེད་དོ། །དེའི་ཕྱིར་ལུས་ཀྱི་རྟེན་འགྲོ་བ་གང་གི་ས་པས་བསྡུས་ཀྱང་རུང་སྟེ། རྒྱལ་བ་ཐུགས་རྗེ་ཆེན་པོ་དང་ལྡན་
པས་ཉིན་གཅིག་གི་སྲོག་གཅོད་ཀྱི་སྡོམ་པ་བླངས་པ་ལའང་། བྱང་ཆུབ་སེམས་དཔའི་སེམས་བསྐྱེད་མཛད་པའི་དོན་དང་
པ་དང་། སྙིང་རྗེ་ལ་སོགས་བསོད་ནམས་ཀྱི་བློ་ཁྱད་པར་ཅན་གྱི་བསམ་པའི་རྟེན་གཙོ་ཆེ་བའི་ཚུལ། དཀོན་མཆོག་ཏ་ལ་
ལའི་མདོ་ལས། རྒྱལ་དང་རྒྱལ་བའི་ཆོས་ལ་དད་གྱུར་ཅིང་། །བྱང་ཆུབ་བླ་ན་མེད་ལའང་དད་གྱུར་ལ། །རྒྱལ་སྲས་རྣམས་
ཀྱི་སྤྱོད་ལ་དད་བྱེད་ན། །བློ་དང་ལྡན་པ་རྣམས་ཀྱི་སེམས་སྐྱེའོ། །ཞེས་སོ། །གནས་པའི་ཚད་ཀྱང་གང་ལས་སྐྱེས་པའི་རྟེན་
ལ་ཉམས་པའི་རྒྱུ་མ་བྱུང་གི་བར་དུ་ཡིན་པ་རིག་པར་བྱའོ། །དེ་བས་ན་སེམས་ཅན་གྱི་རྒྱུད་ལ་སངས་རྒྱས་ཀྱི་ས་བོན་ཙམ་
འཇོག་པ་ལ་སྡིག་པ་ཡོད་མེད་ཀུན་ལ་སྐྱེར་རུང་བ་དབུ་མ་པའི་ལུགས་སྲོལ་གྱི་ཆོ་ག་འཁྲུལ་པ་མེད་པ་ཉིད་ལམ་ཡངས་་
པར་བཟུང་ངོ། །ཞེས་དང་། ཡང་དེ་ལས། དེ་ལ་སྨོན་སེམས་ནི་བྱང་ཆུབ་ཐོབ་པར་འདུན་པས་དེའི་བསླབ་བྱ་སློབ་པས་་
འབྲས་བུར་དམ་འཆའ་ལ། འཇུག་པ་ནི་དེའི་ཆོས་ལ་དངོས་སུ་སྦྱོར་བས་རྒྱུ་ལ་དམ་འཆའ་བ་ཡིན་ཏེ། སྡོང་པོ་བཀོད་པ་
ལས། རིགས་ཀྱི་བུ་སེམས་ཅན་གྱི་ཚོགས་ནི་གང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་སེམས་རྙེད་པར་་་
དཀའ་བའོ། །དེ་བས་ཀྱང་སེམས་བླ་ན་མེད་པར་ཡང་དག་པར་རྫོགས་པའི་བྱང་ཆུབ་ལ་མངོན་པར་ཞུགས་པ་དེ་ནི་ཆོས་
58



རྙེད་པར་དཀའོ། །ཞེས་གསུངས་པའི་དོན་སློབ་དཔོན་ཞི་བ་ལྷས་དཔེ་ལ་སྦྱར་ནས། བྱང་ཆུབ་སེམས་ནི་མདོར་བསྡུ་ན། །
རྣམ་པ་གཉིས་སུ་ཤེས་བྱ་སྟེ། །བྱང་ཆུབ་སྨོན་པ་ཉིད་དང་ནི། །བྱང་ཆུབ་འཇུག་པ་ཉིད་ཡིན་ནོ། །འགྲོ་བར་འདོད་དང་་་་
འགྲོ་བ་ཡི། །བྱེ་བྲག་ཇི་ལྟར་ཤེས་པ་ལྟར། །དེ་བཞིན་མཁས་པས་འདི་གཉིས་ཀྱང་། །བྱེ་བྲག་རིམ་བཞིན་ཤེས་པར་བྱ། །
ཞེས་ཕྱོགས་བགྲོད་པ་ལ་ངེས་པར་ཡིད་ཀྱིས་དམ་བཅས་པའི་སྐྱེས་བུས་དེའི་ཉེར་བསྡོགས་ལ་ཞུགས་པ་ལྟར་བདག་་་་་་
སངས་རྒྱས་སུ་གྱུར་ནས་སེམས་ཅན་གྱི་དོན་བྱ་བའི་ཕྱིར་ཟབ་པ་དང་རྒྱ་ཆེ་བའི་དོན་ཐོབ་པར་འདོད་པའི་སེམས་ཉེ་་་
བར་བརྟན་པའི་བློ་ནི་སྨོན་པ་དང་། བྱང་ཆུབ་ཀྱི་སྤྱོད་པ་ལ་ཡང་དག་པར་ཞུགས་པ་ནི་འཇུག་པར་བཞག་གོ །དེ་བས་
ན་སྡོམ་པ་མ་བཟུང་བ་དེ་སྲིད་དུ་སྨོན་པའི་སེམས་དང་། བཟུང་ནས་འཇུག་པའི་སེམས་ཡིན་པས། སྤྱོད་པ་ལ་བསླབ་་་་
པར་མི་བརྩོན་ན་ཉམས་པར་འགྱུར་ཏེ། དཔལ་ཡེ་ཤེས་གྲགས་པའི་སྒོམ་རིམ་ལས། དེ་ལ་དང་པོ་མགོན་པོ་ཡི། །གསོལ་་་
བའི་རྣམ་པ་ཡང་དག་བཤད། །བྱང་ཆུབ་ཏུ་མོས་པའི་སེམས་དེ་ནི་བདག་སངས་རྒྱས་སུ་གྱུར་ནས་སེམས་ཅན་རྣམས་ཀྱི་
དོན་བྱའོ་ཞེས་དད་པས་ཉེ་བར་བསྟན་པར་བྱ་བ་ནི་བློ་དང་། བྱ་བ་དག་གིས་ཀྱང་ཟབ་ཅིང་རྒྱ་ཆེ་བའི་དོན་ཐོབ་པར་་་
འདོད་པའི་སེམས་དེ་ཉིད་བྱང་ཆུབ་ཏུ་སྨོན་པའི་སེམས་ཡིན་ནོ། །བྱང་ཆུབ་ཀྱི་སྤྱོད་པ་ཡང་དག་པར་བླང་བ་ལ་སོགས་་
པས་དེ་ལ་འཇུག་པ་ན། བྱང་ཆུབ་ཏུ་འཇུག་པ་ཉིད་ཡིན་ཏེ། དེ་ལྟ་ན་རྣམ་པ་གཉིས་སོ། །ཞེས་དང་། ཤྲཱི་བི་བྷུ་ཏི་ཙནྡྲའི་་
འགྲེལ་པ་རང་འགྱུར་ལས་ཀྱང་། བསྡུས་ན་སྨོན་པ་དང་འཇུག་པ་གཉིས་སོ། །དེ་ཡང་ལོ་ཐོག་རྣམས་ཀྱི་ས་བོན་བཞིན་དུ་
བྱང་ཆུབ་མཆོག་གི་རྒྱུ་ཐུན་མོང་མ་ཡིན་པའི་རྒྱུའོ། །དེའི་བསླབ་པ་གཉིས་ཏེ། དེ་ལ་བཟློག་པའི་ཚུལ་ཁྲིམས་ནི་ཉེས་སྤྱོད་
ཐམས་ཅད་ལས་ལོག་པའོ། །འཇུག་པའི་ཚུལ་ཁྲིམས་ནི་ཕ་རོལ་ཏུ་ཕྱིན་པ་དྲུག་གོམས་པའོ། །ཞེས་གསུངས་པས་སྡོམ་པ་
བླང་བ་གཅིག་པོས་མི་ཆོག་པར་སྤྱོད་པ་ལ་འཇུག་པ་པའི་དོན་དེ་ཡིན་ནོ། །དེ་བས་ན་དེ་ལྟར་མི་ནུས་པ་དག་གིས་སྨོན་པ་
སེམས་རྒྱ་ཆེན་པོ་བསྐྱེད་པར་བྱ་སྟེ། རྒྱལ་པོ་ལ་གདམས་པའི་མདོ་ལས། རྒྱལ་པོ་ཆེན་པོ་ཁྱོད་ནི་བྱ་བ་མང་ལ་སྤྱོད་པ་་་་
མང་བ་སྟེ། ཐམས་ཅད་ཀྱི་ཐམས་ཅད་རྣམ་པ་ཐམས་ཅད་དུ་སྦྱིན་པའི་ཕ་རོལ་ཏུ་ཕྱིན་པ་ལ་བསླབ་པ་ནས། ཤེས་རབ་ཀྱི་
ཕ་རོལ་ཏུ་ཕྱིན་པའི་བར་ལ་སློབ་མི་བཟོད་ན་འདི་ལྟར་རྒྱལ་པོ་ཆེན་པོ་རྫོགས་པའི་བྱང་ཆུབ་ལ་འདུན་པ་དང་། དད་པ་
དང་། དོན་དུ་གཉེར་བ་དང་། སྨོན་པ་འདི་འགྲོ་ཡང་རུང་། འགྲེང་ཡང་རུང་། འདུག་ཀྱང་རུང་། ཉལ་ཡང་རུང་། སད་་
ཀྱང་རུང་། ཟ་ཡང་རུང་། འཐུང་ཡང་རུང་། རྟག་ཏུ་རྒྱུན་མི་འཆད་པར་དྲན་པར་གྱིས་ཤིག ཡིད་ལ་གྱིས་ཤིག སྒོམས་་་
ཤིག སངས་རྒྱས་དང་བྱང་ཆུབ་སེམས་དཔའ་དང་། ཉན་ཐོས་དང་། རང་སངས་རྒྱས་དང་། སོ་སོ་སྐྱེ་བོ་ཐམས་ཅད་དང་། །
བདག་གི་འདས་པ་དང་། མ་འོངས་པ་དང་། ད་ལྟར་བྱུང་བའི་དགེ་བའི་རྩ་བ་ཐམས་ཅད་བསྡུས་ཏེ། རྗེས་སུ་ཡི་རང་་་་
བའི་མཆོག་གིས་རྗེས་སུ་ཡི་རང་བར་གྱིས་ཤིག རྗེས་སུ་ཡི་རངས་ནས་ཀྱང་སངས་རྒྱས་དང་བྱང་ཆུབ་སེམས་དཔའ་དང་།
རང་སངས་རྒྱས་དང༌། ཉན་ཐོས་རྣམས་ལ་མཆོད་པ་ཕུལ་ཅིག ཕུལ་ནས་ཀྱང་སེམས་ཅན་ཐམས་ཅད་དང་ཐུན་མོང་དུ་
གྱིས་ཤིག དེ་ནས་སེམས་ཅན་ཐམས་ཅད་ཐམས་ཅད་མཁྱེན་པ་ཉིད་ཀྱི་གོ་འཕང་འཐོབ་པར་བྱ་བའི་ཕྱིར་དང་། སངས་
རྒྱས་ཀྱི་ཆོས་ཐམས་ཅད་ཡོངས་སུ་རྫོགས་པར་བྱ་བའི་ཕྱིར་ཉིན་གཅིག་བཞིན་དུ་དུས་གསུམ་དུ་བླ་ན་མེད་པ་ཡང་དག་



པར་རྫོགས་པའི་བྱང་ཆུབ་ཏུ་སྔོས་ཤིག རྒྱལ་པོ་ཆེན་པོ་ཁྱོད་དེ་ལྟར་ཞུགས་ལ་རྒྱལ་པོ་གྱིས་ཤིག རྒྱལ་པོའི་སྲིད་ཀྱང་མི་་
ཉམས་སོ། །བྱང་ཆུབ་ཀྱི་ཚོགས་ཀྱང་ཡོངས་སུ་རྫོགས་པར་འགྱུར་རོ། །ཞེས་པ་འདིས་སྨོན་པའི་མཚན་ཉིད་ལེགས་པར་
བསྟན་ཅིང་སྙིགས་མའི་དུས་ཀྱི་སེམས་ཅན་ཐམས་ཅད་ལ་ཕན་པ་ཆེ་བ་ཡིན་ནོ། །དེ་བས་ན་ཁོ་བོའི་བླ་མ་ཀུན་མཁྱེན་་་
ཆེན་པོས་ཀྱང་སྨོན་པ་ནི་བྱང་ཆུབ་དོན་དུ་གཉེར་བའི་ཆ་དེ་ཡིན་ལ། འཇུག་པ་སྦྱོར་བས་ལག་ལེན་ལ་ཁྱབ་པར་བྱེད་་་་
པའི་ཆ་གཉིས་པོ་ཚང་དགོས་པའི་ཕྱིར་རོ། །ཞེས་སེམས་བསྐྱེད་སྡེ་ཚན་གྱིས་གཅད་པ་ཐམས་ཅད་ལ་རིགས་བསྒྲེ་བར་་་་་
མཛད་ཅིང་ཁྱད་པར་དོན་གྱི་ཆ་ནས། སེམས་བསྐྱེད་པས་ནི་སེམས་བྱུང་དོན་གྱི་ཁྱད་པར་ཡུལ་གྱི་རང་བཞིན་ཕྲ་རགས་
ལ་དཔྱོད་པས་སྣང་བ་དཀར་དམར་རང་སྟོབས་ཀྱིས་རིག་པ་ལྟར། སེམས་དང་སེམས་བྱུང་མཚུངས་པར་འཇུག་པས་ངོ་
བོ་བསྐྱེད་པས་ཁྱད་པར་ཞར་ལ་ཐོབ་པར་བཞེད་དེ། དབུས་མཐའ་ལས་ཀྱང་། དེ་ལ་དོན་མཐོང་རྣམ་པར་ཤེས། །དེ་ཡི་་
ཁྱད་པར་སེམས་ལས་བྱུང་། །ཞེས་བཤད་པས་སོ། །སོ་སོའི་བསླབ་བྱ་ནི་འོག་ནས་འབྱུང་ངོ་། །རང་བཞིན་རྒྱས་པར་དབྱེ་
བ་ནི། དབྱེ་བའི་སྒོ་ནས་སྐྱེ་འཕགས་སེམས་བསྐྱེད་གཉིས། བསླབ་པ་གསུམ་ལ་ལྟོས་པའི་སེམས་བསྐྱེད་གསུམ། ཁྱད་པར་
ཚོགས་སྦྱོར་ལམ་ན་མོས་པས་སྤྱོད། དང་པོའི་ས་ནས་བདུན་པར་ལྷག་བསམ་དག དག་པ་གསུམ་ན་རྣམ་པར་སྨིན་པ་་་
དང་། སངས་རྒྱས་ས་ན་སྒྲིབ་པ་སྤངས་ཏེ་བཞི། དེ་བཞིན་ལམ་ལྔའི་རྗེས་འགྲོ་སེམས་བསྐྱེད་ལྔ་། ཕ་རོལ་ཕྱིན་པ་དྲུག་་་་
ལྟོས་དེ་སྙེད་གྲངས། ས་མཚམས་དབྱེ་བ་ཉི་ཤུ་རྩ་གཉིས་སོགས། བསམ་པས་སྨོན་དང་འཇུག་པས་ཁྱབ་ལ་འདུ། དེ་ལྟར་
སྨོན་འཇུག་ཏུ་གྲགས་པའི་སེམས་བསྐྱེད་གཉིས་པོ་དེའང་སྐྱེས་བུ་གཅིག་ཉིད་བྱེད་ལས་ཀྱི་སྒོ་ནས་མིང་ཐ་དད་དུ་འགྱུར་
བ་ལྟར་ཕྱོགས་དང་པོ་སོ་སོའི་སྐྱེ་བོ་དང་། འཕགས་པའི་སེམས་བསྐྱེད་ཀྱི་ཁྱད་པར་ནི། མྱང་འདས་ལས། ཀུན་རྫོབ་དོན་
དམ་དབྱེ་བ་ཡི། །བྱང་སེམས་ནི་རྣམ་པ་གཉིས།ཞེས་ཕྱི་རོལ་སེམས་ཅན་ལ་དམིགས་པ་དང་། ནང་སེམས་ཉིད་ལ་་་་་་
དམིགས་པའི་དབྱེ་བས་ཏེ། བྱང་ཆུབ་ཏུ་སེམས་བསྐྱེད་པ་ཆེན་པོའི་མདོ་ལས། ཆོས་ཐམས་ཅད་ནམ་མཁའ་ལྟར་མཚན་
ཉིད་མེད་ཅིང་ཡེ་ནས་འོད་གསལ་བ་རྣམ་པར་དག་པ་དེ་ལ་ནི་བྱང་ཆུབ་ཅེས་བྱའོ། །དེ་དང་མཐུན་པའི་སེམས་སྔ་ན་མ་
སྐྱེས་པའི་སེམས་རིན་པོ་ཆེ་སྐྱེས་པ་ལ་ནི་བྱང་ཆུབ་ཏུ་སེམས་བསྐྱེད་པ་ཞེས་བྱའོ། །ཞེས་དེ་གཉིས་རྒྱུ་དང་འབྲས་བུའི་་་་
རྣམ་པ་ཅན་དུ་བསྟན་ཏེ། བསླབ་པ་གསུམ་ལ་ལྟོས་ནས་གསུམ་དུ་ཡོད་པ་ནི། ཡུམ་བར་མ་ལས། གང་ཁ་ན་མ་ཐོ་བ་སྡོམ་
པའི་སེམས་དང་། དགེ་བའི་ཆོས་སྡུད་པའི་སེམས་དང་། སེམས་ཅན་སྨིན་པར་བྱེད་པའི་སེམས་ཏེ་སེམས་བསྐྱེད་པ་འདི་
གསུམ་ལ་ནན་ཏན་དུ་བྱའོ། །ཞེས་ཚུལ་ཁྲིམས་རིན་པོ་ཆེ་རྣམ་པ་གསུམ་དང་དུ་བླང་བའི་སེམས་བསྐྱེད་པའོ། །བཞི་ཚན་
གྱིས་དབྱེ་བ་ནི། ཚོགས་སྦྱོར་གྱི་ལམ་ལ་མོས་པར་སྤྱོད་པ་དང་། ས་དང་པོ་ནས་བདུན་པའི་བར་ལྷག་བསམ་དག་པ་དང་།
དག་པ་ས་གསུམ་ནི་རྣམ་པར་སྨིན་པ་དང་། སངས་རྒྱས་ཀྱི་སར་སྒྲིབ་པ་སྤངས་པའི་སེམས་བསྐྱེད་དེ། མདོ་སྡེའི་རྒྱན་་་་
ལས། སེམས་བསྐྱེད་དེ་ནི་ས་རྣམས་ལ། །མོས་དང་ལྷག་བསམ་དག་པ་དང་། །རྣམ་པར་སྨིན་པ་གཞན་དུ་འདོད། །དེ་་་་
བཞིན་སྒྲིབ་པ་སྤངས་པའོ། །ཞེས་ཚོགས་སྦྱོར་དུ་ཀུན་གཞི་དང་། ཚོགས་བརྒྱད་བག་ཆགས་དང་བཅས་པས། རང་ངོའི་་
ཉམས་ཉི་མ་ལྟ་བུ་བསྒྲིབ་ནས་མི་མཐོང་སྟེ། ཆོ་ག་ལ་ཡིད་ཆེས་པ་དུས་སུ་འཛིན་པས་དོན་སྤྱིའི་ཚུལ་དུ་འཇལ་ལ་དད་་་་



པས་མོས་པ་སྤྱོད་ཡུལ་དུ་བྱེད་པའི་ཕྱིར་རོ། །ས་དང་པོ་ནས་བདུན་པའི་བར་དུ་ཉོན་མོངས་པ་ཅན་གྱི་ཡིད་ལོག་པས།
ཞིང་ཁམས་དང་་ཡོན་ཏན་བརྒྱ་ཕྲག་བཅུ་ལ་སོགས་པ་མངོན་དུ་གཟིགས་ཤིང༌། ཁམས་ཀྱི་སྒྲིབ་པ་ཕྱོགས་གཅིག་དག་་་་
པས་སྤྲིན་དབར་གྱི་ཉི་ཟེར་བཞིན་ཡེ་ཤེས་ཀྱི་མཐོང་བ་གསལ་བས་ལྷག་བསམ་དག་པ་ཞེས་བརྗོད་དོ། །དག་པའི་ས་་་་་
གསུམ་དུ་སྒོ་ལྔ་དང་ཀུན་གཞིའི་རྣམ་ཤེས་ལོག་ཚུལ་ནི་ས་བརྒྱད་པར་ཡིད་ཤེས་ལོག་པས་རྣམ་པར་མི་རྟོག་པའི་ཡེ་ཤེས་
དང༌། དགུ་བར་སྒོ་ལྔའི་རྣམ་ཤེས་ལོག་པས་ཞིང་ཁམས་དག་པ་དང་། བཅུ་བར་ཀུན་གཞིའི་རྣམ་ཤེས་ལོག་པས་ཡེ་ཤེས་
ཕུན་སུམ་ཚོགས་པ་དང་། སྨོན་ལམ་དང་ཡོན་ཏན་རྒྱ་ཆེ་བའི་ཕྱིར་རྣམ་པར་སྨིན་པའི་སེམས་བསྐྱེད་ཅེས་བྱའོ། །རྒྱུན་་་་
མཐར་སེམས་སེམས་བྱུང་གི་བག་ཆགས་ཀུན་གཞི་དང་བཅས་པ་ལོག་པས་སྒྲིབ་པ་སྤངས་པའི་སེམས་བསྐྱེད་དེ། དེའང་
སངས་རྒྱས་ཀྱི་སར་སློབ་ལམ་པ་ལྟར་ཆོ་ག་ལས་བྱུང་བ་དང་། འཁོར་བའི་ཤེས་པ་ཅན་ད་གཟོད་ཐོབ་བྱའི་སེམས་བསྐྱེད་
དུ་མེད་ཀྱང་། ཁམས་དེའི་ཡོན་ཏན་ཅི་ཡོད་པ་ཐམས་ཅད་མངོན་དུ་གྱུར་ནས་ཐུགས་རྗེ་ཆེན་པོའི་མཛད་པ་དུས་ལས་མི་
ཡོལ་བའི་སེམས་བསྐྱེད་དང༌། དོན་དམ་སེམས་བསྐྱེད་དེ། དེ་ཡང་ཐོབ་ལ་ཉམས་བྱེད་ཀྱི་རྒྱུ་མེད་དེ་དོར་བ་མེད་པའི་་་་
སྟོང་པ་ཉིད་དང་མི་འབྲལ་བའི་ཕྱིར་རོ། །དེ་ལྟར་གནས་སྐབས་བཞིར་མིང་འགྱུར་བའང་ཆའི་སྒོ་ནས་བཞག་པའོ། །དེ་
བཞིན་དུ་ལམ་ལྔ་དང་རྗེས་སུ་མཐུན་པའང་། ཉི་ཁྲི་ལས། ལས་དང་པོ་པའི་སེམས་བསྐྱེད་པ་དང་། ཡོངས་སུ་སྦྱང་བ་་་
བྱས་པའི་སེམས་བསྐྱེད་པ་དང་། ཆོས་མཐོང་བའི་སེམས་བསྐྱེད་པ་དང༌། རྣམ་པར་གྲོལ་བའི་སེམས་བསྐྱེད་པ་དང་།
བསམ་གྱིས་མི་ཁྱབ་པའི་སེམས་བསྐྱེད་པ་སྟེ། རབ་འབྱོར། འདི་ལ་མ་ཞུགས་པ་གཞུག་པར་བྱའོ། །ཞུགས་པ་ཡོངས་སུ་་་་
སྦྱོང་བར་བྱའོ། །ལྷའི་མིག་བསྐྱེད་པར་བྱའོ། །འཕགས་པའི་ལམ་བདེན་སྒོམ་པར་བྱའོ། །སངས་རྒྱས་ཀྱི་སྤྱན་སྒྲིབ་པ་མེད་
པ་ཐོབ་པར་བྱའོ། །ཞེས་ཚོགས་དང་། སྦྱོར་བ་དང་། མཐོང་བ་དང་། བསྒོམ་པ་དང་། མི་སློབ་པའི་ལམ་ལྔའི་གོ་རིམ་དང་
སྦྱར་ནས་བསྟན་པའོ། །ཕ་རོལ་ཏུ་ཕྱིན་པ་དྲུག་ལ་ལྟོས་ནས་རྣམ་པ་དྲུག་ཏུ་ཕྱེ་བ་ནི། སྔ་མ་ལས། ཕ་རོལ་ཏུ་ཕྱིན་པ་དྲུག་
དང་ལྡན་པའི་སེམས་ཡངས་པ། ཚད་མེད་པ་ཉན་ཐོས་དང་རང་སངས་རྒྱས་ཐམས་ཅད་ཐུན་མོང་དུ་མ་གྱུར་པ་སྟེ།
ཞེས་ཉན་རང་གི་སེམས་ནི་མཐུ་ཆུང་བས་ཐེག་པ་ཆེན་པོའི་ལམ་ནས་མྱ་ངན་ལས་མི་འདའ་བས་བྱང་ཆུབ་དམ་པའི་་་་
གེགས་སུ་ཆེ་བའི་ཚུལ། དམྱལ་བར་འགྲོ་བ་བྱ་བ་དལ། །མཉེན་གྱིས་གེགས་བྱེད་མ་ཡིན་ཏེ། །ཉན་ཐོས་དང་ནི་རང་་་་་་
སངས་རྒྱས། །འདི་གཉིས་གཏན་གྱི་གེས་སུ་འགྱུར། །ཞེས་བཤད་པ་ལྟར་ཐུན་མོང་མ་ཡིན་པས། ལམ་ཁྱད་དཔགས་པའི་
ཁྱད་པར་དང་བཅས་བསྟན་པའོ། །ཕ་རོལ་ཏུ་ཕྱིན་པ་བཅུ་ལ་བལྟོས་ནས་ས་མཚམས་བཅུར་དབྱེ་བའང་། འཕགས་པ་
དད་པའི་སྟོབས་བསྐྱེད་པ་ལས། ཐབས་ལ་མཁས་པ་གང་ཞེ་ན། གང་ཆོས་ཐམས་ཅད་ཀྱི་བསྡུ་བ་ཤེས་པ་ལ་མཁས་པའོ། །
ཤེས་རབ་གང་ཞེ་ན། གང་ཆོས་ཐམས་ཅད་དབྱེར་མེད་པ་ཤེས་པ་ལ་མཁས་པའོ། །ཞེས་ཐབས་ཤེས་གཉིས་སུ་འདུ་བའི་
ཕ་རོལ་ཏུ་ཕྱིན་པ་བཅུ་ནི་བྱང་ཆུབ་སེམས་དཔའི་ས་བཅུ་པས་ཀྱང་ཀུན་ཏུ་སྤྱད་པར་གསུངས་ན། དེ་གཉིས་ཕན་ཚུན་
གཅིག་ལ་གཅིག་ལྟོས་ཀྱི་རྒྱུ་འབྲས་སུ་འབྲེལ་བས་ཡེ་ཤེས་ཀྱི་ཕ་རོལ་ཏུ་ཕྱིན་པ་ལ་སོགས་ཤེས་རབ་ཀྱི་ཆའང་ཐབས་སུ་་་
འགྱུར་བའི་ཚུལ་འཕགས་པ་རྣམ་པར་སྣང་མཛད་མངོན་པར་བྱང་ཆུབ་པའི་རྒྱུད་ལས་ཀྱང་། ཐམས་ཅད་མཁྱེན་པའི་ཡེ་



ཤེས་འདི་ནི་སྙིང་རྗེ་ཆེན་པོའི་རྩ་བ་ཅན། བྱང་ཆུབ་ཀྱི་རྒྱུ་དང་ལྡན་པ་ཐབས་ཀྱི་མཐར་ཕྱིན་པ་ཡིན་ནོ། །ཞེས་གསུངས་་
པ་ལྟར། དགེ་བའི་ལྷས། དེ་ལྟར་ནང་དུ་ཡང་དག་འཇོག་པའི་བསམ་གཏན་གྱིས་བྱང་ཆུབ་ཀྱི་སེམས་རྣམ་པ་བཅུ་
བསྒོམས་ནས། ཞེས་སྐྱེད་བྱེད་འགྲུབ་པའི་རྒྱུ་བསྟན་ཏོ། །ས་མཚམས་ཀྱི་དབྱེ་བས་ཉི་ཤུ་རྩ་གཉིས་ནི། འཕགས་པ་བྱམས་
པས། དེ་ཡང་ས་གསེར་ཟླ་བ་མེ། །གཏེར་དང་རིན་ཆེན་འབྱུང་གནས་མཚོ། །རྡོ་རྗེ་རི་སྨན་བཤེས་གཉེན་དང་། །ཡིད་་་་་
བཞིན་ནོར་བུ་ཉི་མ་གླུ། །རྒྱལ་པོ་མཛོད་དང་ལམ་པོ་ཆེ། །བཞོན་པ་བཀོད་མའི་ཆུ་དང་ནི། །སྒྲ་སྙན་ཆུ་བོ་སྤྲིན་རྣམས་ཀྱིས། །
རྣམ་པ་ཉི་ཤུ་རྩ་གཉིས་སོ། །ཞེས་དཔེ་དེ་དག་གི་དོན་དཔལ་ཡེ་ཤེས་གྲགས་པའི་འགྲེལ་པ་ལྟར་བཤད་ན། སྨོན་པའི་་་་་
སེམས་རྣམ་པ་གསུམ་དང་། འཇུག་པའི་སེམས་རྣམ་པ་བཅུ་དགུར་འདོད་པ་ལས། སྨོན་པའི་སེམས་ནི་འདུན་པ་དང་། །
བསམ་པ་དང་། ལྷག་པའི་བསམ་པ་གསུམ་མོ། །དེ་ལ་འདུན་པ་དང་ལྷན་ཅིག་འདྲེས་པའི་ཆོས་ཐམས་ཅད་མངོན་པར་
བྱང་ཆུབ་པར་འདོད་པའི་མཚན་ཉིད་ཅན་ནི་ས་ལྟ་བུ་ཡིན་ནོ། །དེ་བཞིན་དུ་བསམ་པ་དང་འདྲེས་པ་ནི་ཕྱིན་དྲུག་གི་་་
མཚན་ཉིད་དེ་འགྱུར་བ་མེད་པའི་ཕྱིར་གསེར་བཟང་པོ་ལྟ་བུའོ། །ལྷག་པའི་སེམས་དང་འདྲེས་པ་ནི་བྱང་ཆུབ་ཀྱི་ཕྱོགས་
ཀྱི་ཆོས་སུམ་ཅུ་རྩ་བདུན་བསྒོམ་པར་འདོད་པའི་མཚན་ཉིད་དེ་ས་དཀར་པོའི་ཕྱོགས་ཐམས་ཅད་འཕེལ་བར་འདོད་་་་
པས་ཟླ་བ་ཚེས་པ་ལྟ་བུའོ། །འཇུག་པའི་སེམས་རྣམ་པ་བཅུ་དགུ་ནི། སྦྱོར་བ་འདྲེས་པ་གཅིག་དང༌། སྦྱིན་པ་ལ་སོགས་པ་
ཕ་རོལ་ཏུ་ཕྱིན་པ་བཅུ་དང་། དེའི་སྟེང་དུ། མངོན་པར་ཤེས་པ་དང་། བསོད་ནམས་དང་ཡེ་ཤེས་ལྡན་པ་དང་། བྱང་ཆུབ་
ཀྱི་ཕྱོགས་དང་ལྡན་པ་དང་། ཞི་གནས་ལྷག་མཐོང་དང་། གཟུངས་དང་སྤོབས་པ་དང་། ཆོས་ཀྱི་སྐྱེད་མོས་ཚལ་དང་།
བགྲོད་པ་གཅིག་པའི་ལམ་དང་། ཆོས་ཀྱི་སྐུ་དང་ལྡན་པའོ། །དེ་ལ་སྨོན་པའི་གསུམ་ནི་ཚོགས་ལམ་ཆུང་འབྲིང་ཆེ་གསུམ་
གྱི་སེམས་བསྐྱེད་ལ་དང་པོ་བའི་གནས་སྐབས་ལ་བཞག་གོ །འདིར་འཇུག་པའི་དང་པོ་སྦྱོར་བ་མེ་ལྟ་བུ་ནི་སྦྱོར་ལམ་་་་
བཞིའི་སེམས་བསྐྱེད་དོ། །དེ་བཞིན་དུ་སྦྱིན་པ་གཏེར་ལྟ་བུ་དང་། ཚུལ་ཁྲིམས་རིན་པོ་ཆེའི་འབྱུང་གནས་ལྟ་བུ་དང་།
བཟོད་པ་མཚོ་ལྟ་བུ་དང་། བརྩོན་འགྲུས་རྡོ་རྗེ་ལྟ་བུ་དང་། བསམ་གཏན་རི་ལྟ་བུ་དང་། ཤེས་རབ་སྨན་ལྟ་བུ་དང་།
ཐབས་ལ་མཁས་པ་བཤེས་གཉེན་ལྟ་བུ་དང་། སྨོན་ལམ་ཡིད་བཞིན་གྱི་ནོར་བུ་ལྟ་བུ་དང་། སྟོབས་ཉི་མ་ལྟ་བུ་དང་། ཡེ་
ཤེས་ཀྱི་ཕ་རོལ་ཏུ་ཕྱིན་པ་གླུ་དབྱངས་ལྟ་བུ་ནི་རྒྱུའི་གནས་སྐབས་ཏེ་མཐོང་བ་དང་སྒོམ་པའི་ལམ་གྱི་སྤྱོད་ཡུལ་ཅན་ས་་
དང་པོ་ནས་བཅུ་པའི་བར་ལ་རིམ་པ་བཞིན་ནོ། །མངོན་ཤེས་རྒྱལ་པོ་ལྟ་བུ་དང་། ཚོགས་གཉིས་མཛོད་ཁང་ལྟ་བུ་དང་།
བྱང་ཆུབ་ཀྱི་ཕྱོགས་དང་མཐུན་པའི་ཆོས་ལམ་པོ་ཆེ་ལྟ་བུ་དང་། སྙིང་རྗེ་དང་ལྷག་མཐོང་བཞོན་པ་བཟང་པོ་ལྟ་བུ་དང༌།
གཟུངས་དང་སྤོབས་པ་བཀོད་མའི་ཆུ་མིག་ལྟ་བུ་ལྔ་ནི་ཁྱད་པར་གྱི་ལམ་གྱིས་བསྡུས་པས་དག་པའི་ས་གསུམ་ཀ་ལ་ཁྱབ་
བོ། །ཆོས་ཀྱི་དགའ་སྟོན་སྒྲ་སྙན་ལྟ་བུ་དང་། བགྲོད་པ་གཅིག་པའི་ལམ་ཆུ་བོ་ལྟ་བུ་དང་། ཆོས་ཀྱི་སྐུ་དང་མཚུངས་པར་
ལྡན་པ་སྤྲིན་ལྟ་བུ་གསུམ་ནི་ས་བཅུ་པ་ཁོ་ན་ལ་ཡོད་དེ་ཡེ་ཤེས་དང་འཕྲིན་ལས་བསམ་གྱིས་མི་ཁྱབ་པས་སེམས་ཅན་གྱི་
དོན་བྱེད་པའི་ཕྱིར་དང་། དེ་ལྟར་མངོན་པར་ཤེས་པ་ལ་སོགས་ལྷན་ཅིག་གནས་པ་བརྒྱད་པོ་ནི་འབྲས་བུའི་གནས་་་་་
སྐབས་ཐམས་ཅད་ལ་ཁྱབ་པ་ཡིན་ནོ། །ཞེས་གྲགས་ཀྱང་མདོ་སྡེའི་རྒྱན་ལས། རྒྱལ་སྲས་རྣམས་ཀྱི་སེམས་བསྐྱེད་པ། །སྤྲིན་
62



དང་འདྲ་བར་བསྟན་པ་ཡིན། །ཞེས་པས་ཉི་ཤུ་རྩ་གཉིས་པོ་ཚོགས་ལམ་ནས་ས་བཅུ་བའི་བར་དུ་གསུངས་པས། བཅུ་་་
གཅིག་ཀུན་ཏུ་འོད་ཀྱི་འབྲས་བུ་དང་མི་སྦྱོར་ཏེ། སངས་རྒྱས་ཀྱི་ས་ལ་ཆོས་ཉིད་ཀྱིས་ཐོབ་པའི་དོན་དམ་སེམས་བསྐྱེད་་་
ལས། འཇུག་པའམ། ཟད་པའི་མཐའ་མི་དམིགས་པའི་ཕྱིར་རོ། །ཞེས་གསུངས་སོ། ། འདིར་སེམས་བསྐྱེད་ཀྱི་མཐའ་་་་
དཔྱད་ལ། ཀུན་མཁྱེན་ཡབ་སྲས་ཀྱི་གཞུང་ལུགས་ཆེན་པོ་བཞི་ལས་རྣམ་པར་བཤད་པ་རྒྱས་པར་མཛད་པ་ཉིད་འདིར་་
དྲངས་པ་ན་སེམས་བསྐྱེད་ཀྱི་དབྱེ་སྒོ་སོགས་ཟློས་པའི་སྐྱོན་དུ་མི་སེམས་ཏེ་གཞུང་ལུགས་ཆེན་པོ་རེ་རེས་ཀྱང་སེམས་་་་
བསྐྱེད་ཀྱི་རྟེན་ནས་བཟུང་རང་བཞིན་གྱི་རྣམ་བཞག་དཔྱིས་ཕྱིན་པ་གསུངས་མེད། དེ་ལ་འདིར་ཚད་མ་གསུམ་གྱི་སྲང་
ལ་གཞལ་ན་ཐོག་མར་དགེ་བ་ལ་སོགས་ཏེ་སྟོན་པ་དྲང་སྲོང་པ་ཆེན་པོའི་གསུང་དང་རྣམ་དབྱེར་མེད་ཅིང་། ་ རེ་ཞིག་་་་
ཡུལ་ཁ་བ་ཅན་གྱི་ལྗོངས་འདིར་བསྟན་བཅོས་ཀྱི་གཟུགས་སུ་སྣང་བ་འདི་དག་གི་ཚིག་དོན་ཟུར་ཕྲ་མོ་རེ་རེ་ཡང་ངོ་་་་་
མཚར་བའི་ཁང་ཆོས་དུ་མ་དང་ལྡན་ཅིང་སྐྱེ་བོ་ཕལ་གྱིས་ཚོལ་བ་དང་རྟོགས་སླ་བའི་ཕྱིར་ཏེ་དེང་དུས་སྔ་འགྱུར་བའི་་་
ཐོས་བསམ་པ རང་ཆེ་བས་བསྟན་བཅོས་ཆེན་པོ་འདི་ཡི་དཀའ་བའི་གནད་རེ་རེ་བཞིན་ཡང་ཀུན་མཁྱེན་ཡབ་སྲས་ཀྱི་ས
གསུང་རབ་ལས་མང་དུ་འབྱུང་བ་རྣམས་ཕྱོགས་གར་ཡོད་ཙམ་ཡང་མ་ཤེས་པར་གཞན་ཟེར་རྗེས་བརྗོད་ཁོ་ན་བྱེད་པར་
མཐོང་ནས་འདིར་ཀུན་མཁྱེན་ཆོས་ཀྱི་རྒྱལ་པོ། ་ རང་ཟོམ་ཆོས་ཀྱི་བཟང་པོ་སོགས་ཀྱི་གསུང་ལས་ཇི་ལྟར་འབྱུང་བའི་ས་
གནད་རྣམས་ཕྱོགས་གཅིག་ཏུ་བསྡུ་བ་ལགས་ཏེ། སྐབས་གོང་འོག་ཐམས་ཅད་དུ་ཚུལ་འདི་ཤེས་པར་བྱའོ། །ཡང་སྔ་་་་
འགྱུར་རང་ལུགས་ཀྱི་སེམས་བསྐྱེད་ཀྱི་མཐའ་དཔྱད་མི་ཕམ་འཇམ་པའི་དབྱངས་ཀྱིས། བྱང་སེམས་ཚོགས་ལམ་པའི་་་་
རྒྱུད་ཀྱི་འདུན་ལྡན་སེམས་བསྐྱེད་མཚན་གཞི ཐེག་ཆེན་སེམས་བསྐྱེད་ཡིན་པར་མཚོན། མཚོན་བྱ་སེམས་བསྐྱེད་པ་ནི་་་
མཚན་ཉིད་ཟུར་གཉིས་ཚང་བ་སྟེ། - གཞན་འགྲོ་བ་མཐའ་ཡས་པ་སེམས་ཅན་ཐམས་ཅད་ཀྱི་དོན་ཁུར་དུ་ཁྱེར་བའི་ཕྱིར་
ཞུགས་པ་སྙིང་རྗེའི་ཆེད་དུ་བྱ་བ་གཞན་དོན་ལ་དམིགས་པ་དང་། དོན་དུ་གཉེར་བྱ་ཡང་དག་པར་རྫོགས་པའི་བྱང་ཆུབ་
ཐོབ་པར་འདོད་པ་དང་མཚུངས་པ་ལྡན་གྱི་སེམས་ཁྱད་པར་ཅན་ཡིན་ནོ། །དེའང་འདོད་པ་ནི་ཡུལ་ངེས་ལྔ་ཡི་ནང་གི་་
སེམས་བྱུང་ཡིན་ཀྱང་། རྒྱུ་དོན་གཉེར་གྱི་འདུན་པའི་མིང་། འབྲས་བུ་སེམས་བསྐྱེད་ལ་བཏགས་པ་ཡིན་ཏེ། འདོགས་པ་
པའི་རྒྱུ་མཚན་དགེ་བའི་ཆོས་བྱང་ཆུབ་ལ་འདུན་པའི་ངོ་བོ། བྱང་ཆུབ་དོན་གཉེར་ཡོད་ན་འབྲས་བུ་སེམས་བསྐྱེད་སྐྱེ་པ་
བའི་རྒྱུ་མཚན་གྱིས་སོ། །ཡང་ན་གཙོ་བོ་སེམས་བསྐྱེད་མོད་ཀྱི། གྲོགས་འདུན་པའི་མིང་གིས་གྲོགས་ཅན་སེམས་བསྐྱེད་ལ་
བཏགས་པ་ཡིན་ནོ། །དགོས་པ་ནི། དེ་ལ་བརྟེན་ནས་བྱང་སེམས་སྐྱེ་བས་དང་། དངོས་ལ་གནོད་བྱེད་ནི། སེམས་བྱུང་་་
འདུན་པ་དེ་སེམས་བསྐྱེད་དེའི་རྒྱུ་ཡིན་པའི་ཕྱིར། དེ་དེའི་ངོ་བོ་ཡིན་ན་རྒྱུ་འབྲས་གཅིག་ཏུ་འགྱུར་བས། དཔེར་ནི་བུད་
ཤིང་དང་། མེ་གཅིག་པར་ཁས་བླངས་པ་བཞིན་ནོ། །མཚན་ཉིད་དེ་ལྡན་གྱི་སེམས་བསྐྱེད་པ་ལ། རྟེན་ཐེག་ཆེན་ལ་མོས་་
ཤིང་སངས་རྒྱས་ཐོབ་པར་འདོད་པའི་ལྷ་ཀླུ་སོགས་ལ་ཡང་སྐྱེ། འཇུག་པའི་རྟེན་བྱང་ས་དང་། ལམ་སྒྲོན་དུ་སོ་ཐར་་་་་
དགོས་པར་གསུངས་པ་རྟེན་ཁྱད་པར་པའི་དབང་དུ་ཡིན་གྱི། འདོད་ལྷ་དང་གོང་མའི་རྟེན་ཅན་གྱི་བྱང་སེམས་ཡོད་་་་
པས་སོ། །སེམས་བསྐྱེད་སྐྱེ་བའི་རྒྱུ་སངས་རྒྱས་ཀྱི་སྐུ་མཐོང་བ། ་སངས་རྒྱས་དང་བྱང་སེམས་ཀྱི་མཐུ་མཐོང་བ་དང་ཐོས་
63



པ། ཐེག་ཆེན་གྱི་ཆོས་ཐོས་པ་སེམས་ཅན་སྡུག་བསྔལ་བ་མཐོང་ནས་མི་བཟོད་པ་སོགས་ལས་སྐྱེའོ། །སེམས་བསྐྱེད་དེ་ལ་
དབྱེ་ན། སྨོན་པ་དང་། འཇུག་པ་གཉིས, དེའི་ཁྱད་པར་སྤྱོད་པ་ཉམས་ལེན་གྱིས་དངོས་སུ་མ་ཟིན་པ་སྨོན་པ་སེམས་་་་་
བསྐྱེད་དང་། དེས་ཟིན་པ་འཇུག་པ་སེམས་བསྐྱེད་དོ། །ཕན་ཡོན་ནི་སྡིག་པ་ཟད་པ་དང་བསོད་ནམས་འཕེལ་བ་སོགས་
གནས་སྐབས་དང་མཐར་ཐུག་གི་དོན་སངས་རྒྱས་འགྲུབ་པའོ། །ཞེས་གསུངས་སོ། ཡང་གངས་ཅན་མཁས་པ་ཡོངས་ཀྱི་
གཙུག་གི་ནོར་བུ་སེམས་དཔའ་ཆེན་པོ་འཇིགས་མེད་ཆོས་ཀྱི་དབང་པོས་ཀྱང་ཀུན་མཁྱེན་ཡས་སྲས་ཀྱི་དགོངས་པ་་་་་
བཞིན་སེམས་བསྐྱེད་ཀྱི་རྣམ་བཞག་འདི་ལྟར་གསུངས་ཏེ། རྗེ་དེ་ཡི་ཞལ་རྒྱུན་སྤྱོད་འཇུག་འགྲེལ་ཆེན་ལས། དེ་ལ་ཐེག་པ་
ཆེན་པོའི་ལམ་དང་འབྲས་བུའི་ཡོན་ཏན་ཐམས་ཅད་བྱང་ཆུབ་མཆོག་ཏུ་སེམས་བསྐྱེད་པ་ལས་འབྱུང་བས་ན་ཐོག་མར་
སེམས་བསྐྱེད་དགོས་ལ། སེམས་བསྐྱེད་དེ་ལ་དབྱེ་ན་རགས་པ་བརྡ་ལས་བྱུང་བ་ཀུན་རྫོབ་སེམས་བསྐྱེད་དང༌། ཕྲ་བ་
ཆོས་ཉིད་ཀྱིས་ཐོབ་པ་དོན་དམ་སེམས་བསྐྱེད་གཉིས་ལས། དང་པོ་ནི། བྱམས་པས། གྲོགས་སྟོབས་རྒྱུ་སྟོབས་རྩ་བའི་་་་་
སྟོབས། །ཐོས་སྟོབས་དགེ་བ་གོམས་པ་ལས། །མི་བརྟེན་པ་དང་བརྟན་འབྱུང་བ། །གཞན་གྱིས་བསྟན་པའི་སེམས་བསྐྱེད་
བཤད། །ཅེས་གྲོགས་དགེ་བའི་བཤེས་གཉེན་དང་འཕྲད་པ་སྔོན་གཞོན་ནུ་གསུམ་གྱིས་སངས་རྒྱས་མཆོག་ཟུང་གཉིས་་་་
དང་བཅས་པ་མཇལ་བའི་ཚེ་གཅིག་གིས་སངས་རྒྱས་དང་གཞན་གཉིས་ཀྱིས་མཆོག་ཟུང་གཉིས་སུ་སྨོན་པར་བྱས་པ་་་
ཕྱིས་སུ་བདག་ཅག་གི་སྟོན་པ་དང་མཆོག་ཟུང་གཉིས་ཡིན་པ་ལྟ་བུ་དང་། རྒྱུ་རིགས་སད་པ། རྩ་བ་སྙིང་རྗེ་སྐྱེས་པ། ཟབ་
མོ་ཆོས་ཐོས་པའི་སྟོབས་དང་། དགེ་བ་གོམས་པ་བསོད་ནམས་ཀྱི་ཚོགས་བསགས་པ་ལས་སྐྱེས་པ་སྟེ་དང་པོ་མི་བརྟན་་་
ཞིང་ཕྱི་མ་བཞི་བརྟན་པ་ཡིན་ལ། དེའི་མཚན་གཞི་གང་བསྐྱེད་ན། སློབ་དཔོན་ཐོགས་མེད་སྐུ་མཆེད་ནི་སེམས་བྱུང་ལ་་
འདོད། འཕགས་སེང་གཉིས་གཙོ་སེམས་ལ་བཞེད། ཀུན་མཁྱེན་ཆེན་པོས། གཙོ་སེམས་བསྐྱེད་པས་སེམས་བྱུང་ཞར་ལ་་
བསྐྱེད་པར་གསུངས་པས་ན། སྔ་མ་གཉིས་ཀྱང་གཙོ་ཆེ་བ་ཙམ་ལ་དགོངས་ཏེ་གསུངས་པ་ལས་གཙོ་སེམས་བསྐྱེད་པས་་
སེམས་བྱུང་དང་། སེམས་བྱུང་བསྐྱེད་པས་གཙོ་སེམས་ཀྱང་བསྐྱེད་པར་འགྱུར་བས་དགོངས་པ་འགལ་མེད་དུ་གསུངས།
མཚན་ཉིད། གང་གི་ཆེད་དུ་བྱ་བ་སྙིང་རྗེས་གཞན་དོན་ལ་དམིགས་པ་དང་། གང་ཆེད་དུ་བྱ་བ་ཤེས་རབ་ཀྱིས་རྫོགས་་་་
བྱང་ལ་དམིགས་པའི་དོན་གཉིས་སམ་ཟུར་གཉིས་དང་ལྡན་པ་སྟེ། དོན་གཉིས་ལྡན་པས་སེམས་འབྱུང་བ། །ཞེས་དང༌། །
སེམས་བསྐྱེད་པ་ནི་གཞན་དོན་ཕྱིར། །ཡང་དག་རྫོགས་པའི་སངས་རྒྱས་འདོད། །ཅེས་སོ། །གཉིས་པ་དོན་དམ་སེམས་་་
བསྐྱེད་ནི། བསྒོམ་པའི་སྟོབས་ལས་སྐྱེས་པ་སྟེ། བྱམས་པས། རྫོགས་པའི་སངས་རྒྱས་རབ་མཉེས་བྱས། །བསོད་ནམས་ཡེ་་
ཤེས་ཚོགས་རབ་བསགས། །ཆོས་ལ་མི་རྟོག་ཡེ་ཤེས་ནི། །སྐྱེས་ཕྱིར་དེ་ནི་དམ་པར་འདོད། །ཅེས་ཡོངས་འཛིན་དམ་པ་་་་
རྫོགས་པའི་སངས་རྒྱས་བརྒྱ་སོགས་མཉེས་པར་བྱས་ཏེ་མན་ངག་གི་ལུང་བླངས་ནས་ཚོགས་དམ་པ་བསོད་ནམས་དང་
ཡེ་ཤེས་ཀྱི་ཚོགས་བསྐལ་པ་གྲངས་མེད་གཅིག་ཏུ་བསགས་པ་ལས་རྟོགས་པ་དམ་པ་ཆོས་ཐམས་ཅད་ལ་མི་རྟོག་པའི་ཡེ་
ཤེས་ས་དང་པོའི་བདེན་པ་མངོན་སུམ་མཐོང་བའོ། །དབྱེ་སྒོ་གཞན་ཡང་། གཅིག་ནས་དྲུག་གི་བར་དང་། ས་མཚམས་་་
ཀྱིས་ཡུམ་མདོ་ལྟར་ན་ཉེར་གཉིས་དང་། བློ་གྲོས་རྒྱ་མཚོས་ཞུས་མདོ་ལྟར་ན་མི་ཟད་པ་བརྒྱད་ཅུ་ལ་སོགས་པའི་སྒོ་ནས་
6A



བྱང་ཆུབ་ཀྱི་སེམས་དེ་ལ་དབྱེ་ན་མང་པོར་འགྱུར་ཡང་མདོར་བསྡུ་ན་དབྱེ་བའི་གྲངས་ངོ་བོའི་སྒོ་ནས་རྣམ་པ་གཉིས་སུ་
ཤེས་པར་བྱ་སྟེ། གང་ཞེ་ན། བྱང་ཆུབ་མཆོག་ཏུ་སྨོན་པའི་སེམས་བསྐྱེད་དང་ནི། བྱང་ཆུབ་ཀྱི་སྤྱོད་པ་ལ་འཇུག་པ་ཡི་་༌་་
སེམས་བསྐྱེད་པ་ཉིད་ཡིན་ནོ། །དེ་གཉིས་ཀྱི་ཁྱད་པར་ཇི་ལྟར་ཡིན་ན། དཔེར་ན་སྐྱེས་བུ་ཞིག་འདོད་པའི་ཡུལ་དུ་འགྲོ་་་
བར་འདོད་ཅིང་དོན་དུ་གཉེར་བར་བྱ་བ་དང་། དེའི་ལམ་དུ་དངོས་སུ་ཞུགས་ནས་འགྲོ་བ་ཡི་བྱེ་བྲག་གམ་ཁྱད་པར་ཇི་
ལྟར་ཡོད་པ་ཤེས་པ་ལྟར་དེ་བཞིན་དུ་མཁས་པས་སྟེ་མཁས་པ་བྱང་ཆུབ་སེམས་དཔའ་རྣམས་ཀྱིས་སྨོན་པ་དང་འཇུག་་
པའི་སེམས་འདི་གཉིས་ཀྱི་བྱེ་བྲག་ཀྱང་གོ་རིམ་ཇི་ལྟ་བ་བཞིན་དུ་ཤེས་པར་བྱ་ཞེས། དཔེའི་སྒོ་ནས་བསྟན་པར་མཛད་
པའི་སྨོན་འཇུག་གི་ཁྱད་པར་འདི་ལ་བཞེད་པ་མི་འདྲ་བ་མང་དུ་སྣང་སྟེ། སློབ་དཔོན་ཡེ་ཤེས་ཞབས་སོགས་ཀྱིས་སོ་སོའི་
སྐྱེ་བོའི་སེམས་བསྐྱེད་སྨོན་པ་དང་། འཕགས་པའི་སེམས་བསྐྱེད་ལ་འཇུག་པར་བཞེད་པ་དང་། ཨ་བྷ་ཡ་དང་ཡེ་ཤེས་་་
གྲགས་པ་ལ་སོགས་པས་ཚོགས་ལམ་པའི་སེམས་བསྐྱེད་ལ་སྨོན་པ་དང་། སྦྱོར་ལམ་ནས་འཇུག་སེམས་སུ་བཞེད། ཤིནྟི་པ།
རིན་ཆེན་འབྱུང་གནས། རྒྱ་མཚོའི་སྤྲིན་སོགས་ཀྱིས་བྱང་ཆུབ་ཐོབ་འདོད་ཀྱི་བློ་དེ་ཆོ་གས་མ་བླངས་པ་སྨོན་པ་དང་།
བླངས་པ་ལ་འཇུག་སེམས་དང་། ཤེས་རབ་འབྱུང་གནས་སོགས་སེམས་དེ་བྱང་ཆུབ་སྤྱོད་པས་མ་ཟིན་པ་དང་། ཟིན་པ་
ལ་དང་། ཇོ་བོ་ཆེན་པོས། འབྲས་བུ་སངས་རྒྱས་ལ་དམིགས་པ་སྨོན་པ་དང་། རྒྱུ་ལམ་ལ་དམིགས་པ་འཇུག་པར་བཞེད་དེ།
རྒྱུ་འབྲས་ལ་དམ་བཅའ་བའི་ཁྱད་པར་དུ་བཞེད་པ་དང་གཅིག་གོ །ཁ་ཅིག་ཕྱིར་མི་ལྡོག་མ་ཐོབ་ཀྱི་བར་སྨོན་པ་དང་།
ཐོབ་ནས་འཇུག་པར་འདོད་པ་སོགས་ལས་སྐྱེ་འཕགས་ཀྱི་སེམས་བསྐྱེད་ལ། འདོད་པ་ཙམ་མ་གཏོགས་གཞན་ཕལ་ཆེར་
ཞི་བ་ལྷའི་ལུང་འདིའི་རྗེས་སུ་འབྲང་བར་འདྲ་ཡང་དགོངས་པ་ལེན་ཚུལ་མི་འདྲ་ཞིང་། ཀུན་མཁྱེན་ཆེན་པོས་ནི།
འབྲས་བུ་ལ་དམ་བཅའ་བ་སྨོན་སེམས་དང་རྒྱུ་ལ་དམ་བཅའ་བ་འཇུག་སེམས་སུ་གསུངས་ཤིང་། དེ་ཡང་། དཔེ་གྲོགས་
ཀྱིས་དབྱེ་བ་རྣམས་ལ་ཡང་། བསམ་པས་སྨོན་དང་སྦྱོར་བས་ཁྱབ། ཞེས་སྨོན་འཇུག་གཉིས་རེར་གསུངས་པ་བཞིན་་་་་
མདོར་ན་མར་གྱུར་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་སྲིད་ཞིའི་སྡུག་བསྔལ་ཐམས་ཅད་དང་
བྲལ་ཏེ་ཡང་དག་རྫོགས་པའི་སངས་རྒྱས་ཀྱི་གོ་འཕང་ལ་བདག་གིས་འགོད་པར་བྱའོ་ཞེས། འབྲས་བུ་སངས་རྒྱས་ཀྱི་གོ་
འཕང་ཉིད་དུ་འགྲོ་བར་འདོད་ཅིང་དོན་དུ་གཉེར་ནས་སྒྲུབ་པར་དམ་བཅའ་བ་དོན་གཉིས་སམ་ཟུར་གཉིས་དང་ལྡན་
པའི་སྨོན་པའི་སེམས་བསྐྱེད་དང་། དེའི་ཆེད་དུ་རྒྱུ་ལམ་ཕ་རོལ་ཏུ་ཕྱིན་པ་དྲུག་སྒྲུབ་པར་དམ་བཅའ་ཞིང་བཅས་པ་་་་་
བཞིན་དུ་ཞུགས་ནས་སྒྲུབ་བཞིན་པ་འཇུག་པ་སེམས་བསྐྱེད་དེ་འགྲོ་བའི་ཚེ་ཡང་འགྲོ་འདོད་མི་འདོར་བ་བཞིན་་་་་
འཇུག་སེམས་ཀྱི་དུས་ནའང་སྨོན་སེམས་ཡོད་དགོས་ལ། དེ་ལྟ་ན་བྱང་ཆུབ་ཀྱི་སེམས་གཉིས་དང༌། ཚུལ་ཁྲིམས་གསུམ་་་
དང༌། སྡོམ་པ་ཞེས་ལྡོག་པའི་སྒོ་ནས་དབྱེ་ཡང་ངོ་བོ་གཅིག་སྟེ། གཞན་དོན་དུ་རྫོགས་པའི་བྱང་ཆུབ་འདོད་ནས་དགེ་བ་
སྤྱོད་པ་སྨོན་འཇུག་གཉིས་དང་། དེས་རང་རྒྱུད་སྡོམ་པ་དང་། དགེ་ཚོགས་སྤེལ་བ་དང་། གཞན་དོན་བྱེད་པས་ཚུལ་་་་་
ཁྲིམས་གསུམ་དང་། དེ་ཐམས་ཅད་ཀྱིས་རང་རྒྱུད་ཀྱི་མི་དགེ་བ་ཆ་དང་བཅས་པ་སྡོམ་པས་བྱང་ཆུབ་སེམས་དཔའི་སྡོམ་
པ་ཞེས་བྱ་སྟེ། དཔེར་ན་ནོར་བུ་རིན་པོ་ཆེ་ལ་རིམས་ནད་སེལ་བ་དང་། དགོས་འདོད་འབྱུང་བ་དང་། མུན་པ་སེལ་བའི་
་65



ཆ་གསུམ་ཡོད་པ་ལྟར་ངོ་བོ་གཅིག་ལ་ལྡོག་པ་ཐ་དད་དུ་གསུངས། ཞེས་སོ། །གཞན་ཡང་མངའ་རིས་ཀྱི་པཎྜི་ཏ་ཆེན་པོས་
ཀྱང་ཀུན་མཁྱེན་ཆོས་ཀྱི་རྒྱལ་པོའི་དགོངས་པ་བཞིན་སྡོམ་པ་གསུམ་རྣམ་པར་ངེས་པའི་བསྟན་བཅོས་ཆེན་པོ་ལས་་་་་་
སེམས་བསྐྱེད་ཀྱི་རྣམ་བཞག་རྒྱས་པར་གཏན་ལ་དབབ་མོད་འདིར་ཡི་གེ་མངས་ཀྱིས་དོགས་པས་མ་བཀོད་དོ། །རྣམ་་་
མཁྱེན་མཚོན་བྱེད་ཀྱི་ཆོས་དང་པོ་སེམས་བསྐྱེད་ཀྱི་དཀའ་བའི་གནད་རྣམས་འཁྲུལ་པ་དང་བྲལ་བའི་ལེགས་བཤད་་་་
ཆེན་པོ་རྣམས་ཀྱི་ལུང་གི་གནས་ངེས་པས་རྒྱ་ཆེར་བཤད་ཟིན་ཏེ་རྣམ་དཔྱོད་དང་ལྡན་ཞིང་ཟབ་མོའི་དོན་གྱི་དེ་ཁོ་ན་་་
ཉིད་ལ་མོས་པ་སྔ་འགྱུར་རང་ལུགས་འཁྲུལ་བྲལ་འཛིན་པར་འདོད་པའི་སྐྱེས་བུ་དམ་པ་དག་གིས་བརྩོན་པ་ཆེན་པོས་་
གནས་འདི་ལ་འཇུག་པར་བྱའོ། །
གཉིས་པ་ལ། གདམས་ངག་སྤྱིར་བསྟན་པ་དང་། རྟོགས་དཀའ་བ་བྱེ་བྲག་ཏུ་བཤད་པ་གཉིས། དང་པོ་ལ་བཞི།
སྒྲུབ་པ་རང་གི་ངོ་བོ་ལ་འདོམས་པའི་གདམས་ངག་དང༌། དམིགས་ཡུལ་བདེན་པ་བཞི་ལ་འདོམས་པའི་གདམས་ངག་་
དང༌། རྟེན་དཀོན་མཆོག་གསུམ་ལ་འདོམས་པའི་གདམས་ངག་དང་། སྒྲུབ་པ་ཕུན་ཚོགས་ཀྱི་རྒྱུ་ལ་གདམས་པའོ། །དང་
པོ་ནི། སྒྲུབ་དང་། ཞེས་གསུང་སྟེ། དེ་ལ་སྤྱིར་གདམས་ངག་གི་རང་བཞིན་ནི། མི་ཕམ་འཇམ་པའི་དབྱངས་ཀྱིས།
གདམས་ངག་ནོད་ཡུལ་ཚོགས་ལམ་ཆེན་པོ་ཆོས་རྒྱུན་གྱི་ཏིང་ངེ་ཛིན་ཐོབ་པས་མཆོག་གི་སྤྲུལ་སྐུ་དངོས་སམ། ཕལ་བ་་་
ཚོགས་ལམ་ཆུང་ངུ་ནས་སོ། །ནོད་པ་པོ་གདམས་ངག་དོན་གཉེར་གྱི་སེམས་ཅན་ནོ། །ཉན་པའི་རྒྱུ་གང་ལ་མཉམ་པར་་་
བཞག་ན་སངས་རྒྱས་བསམ་གྱིས་མི་ཁྱབ་པ་ལས་ཆོས་ཀྱི་ཚིག་དོན་བར་མ་ཆད་དུ་འཛིན་ནུས་པའི་ཆོས་རྒྱུན་གྱི་ཏིང་ངེ་
འཛིན་རྣམས། རང་རང་གི་དྲན་ཤེས་སོ། །དབྱེ་བ་ལ་སྔར་མ་ཐོབ་པ་ཐོབ་བྱེད་གདམས་ངག་དང་། ཐོབ་ཟིན་ཁྱད་པར་་་
དུ་བྱེད་པ་རྗེས་བསྟན་ཏེ་སློབ་དཔོན་གྲོལ་སྡེས་འདི་གོ་བཟློག་གོ །ཞེས་སོ། །འདིར་སྒྲུབ་པ་རང་གི་ངོ་བོ་ལ་འདོམས་པ་་
ལས་འཕྲོས་ཏེ་བདེན་གཉིས་ཀྱི་དཀའ་བའི་གནད་ལ་དཔྱད་པ་ལ། འཛམ་གླིང་མཁས་པ་ཡོངས་ཀྱི་ཁྱུ་མཆོག་རྡོ་རྗེ་སྙིང་
པོའི་བསྟན་པའི་ཤིང་རྟ་ཀུན་མཁྱེན་རོང་ཀློང་གཉིས་ཀྱི་གསུང་ལས་ཇི་ལྟར་འབྱུང་བ་དང་། རིང་ལུགས་པ་ཆེན་པོ་་་་་
རྣམས་ཀྱིས་དགོངས་པ་ཕྱིན་ཅི་མ་ལོག་པ་བཀྲལ་བའི་ཚུལ་ལོ། །དང་པོ་ལ། ཀུན་མཁྱེན་ཆེན་པོའི་གསུང་ལས་ཇི་ལྟར་་་་
འབྱུང་བ་དང་། རང་ཟོམ་ཆོས་བཟང་གི་གསུང་ལས་ཇི་ལྟར་འབྱུང་བའོ། །དང་པོ་ལ། འགྲེལ་ཆེན་པདྨ་དཀར་པོ་དང་་་
གྲུབ་པའི་མཐའ་རིན་པོ་ཆེ་དང་། ངེས་དོན་ཤིང་རྟ་ཆེན་མོ་ལས་སོ། །དང་པོ་ནི། བསྟན་བཅོས་ཆེན་པོ་དེ་ལས། བདེན་པ་
གཉིས་ཀྱི་ངོ་བོ། །ངེས་ཚིག མཚན་ཉིད། དབྱེ་བ། དགོས་ཆེད་དོ། །ངོ་བོ་ནི་ཆོས་ཐམས་ཅད་རང་བཞིན་མེད་པ་སྟེ།
དེའང་ཀུན་རྫོབ་ཀྱི་ངོ་བོ་བློ་དང་དབང་པོས་བསམ་པའི་ཡུལ་དང་། དོན་དམ་གྱི་ངོ་བོ་སོ་སོ་རང་གི་རིག་པའི་ཡེ་ཤེས་ཀྱི་
ཡུལ་སྤྲོས་པའི་མཐའ་དང་བྲལ་བ་སྟེ། བདེན་པ་གཉིས་ཀའང་རང་བཞིན་མེད་པ་ཉིད། འཇུག་པ་ལས། བདེན་པ་གཉིས་
ཆར་དུ་ཡང་རང་བཞིན་མེད་པའི་ཕྱིར། དེ་དག་རྟག་པ་མ་ཡིན་ཆད་མ་ཡིན། ཞེས་སོ། །སོ་སོ་རང་རིག་དང་བློ་གཅིག་་་
ཡིན་མོད་སྙམ་ན། བརྡ་ལ་རྨོངས་པས་རེ་བདེན། འོན་ཀྱང་བློ་ནི་ཀུན་རྟོག་པ་ལ་སྐབས་འདིར་མཛད་དེ། བློ་ནི་ཀུན་རྫོབ་
ཡིན་པར་འདོད། །ཅེས་སོ། །ཀུན་རྟོག་པའི་ཡུལ་དང་དབང་པོ་དང་ཡིད་ལ་བྱེད་པ་རྣམས་ཀུན་རྫོབ་པ་ཡིན་ཏེ་འཁྲུལ་པ་
66



ཁོ་ནའོ། །སོ་སོ་རང་གི་རིག་པ་ནི། མ་འཁྲུལ་པའི་ཡེ་ཤེས་སྨྲ་བསམ་བརྗོད་པ་ལས་འདས་པ་སྟེ། སྒྲ་གཅན་འཛིན་གྱིས་་་
ཡུམ་ལ་བསྟོད་པ་ལས། སྨྲ་བསམ་བརྗོད་མེད་ཤེས་རབ་ཕ་རོལ་ཕྱིན། །མ་སྐྱེས་མི་འགག་ནམ་མཁའི་ངོ་བོ་ཉིད། །སོ་སོ་་་་
རང་རིག་ཡེ་ཤེས་སྤྱོད་ཡུལ་བ། །དུས་གསུམ་རྒྱལ་བའི་ཡུམ་ལ་ཕྱག་འཚལ་ལོ། །ཞེས་པ་དང་། མཚན་བརྗོད་ལས། སོ་སོ་་
རང་རིག་མི་གཡོ་བ། །མཆོག་གི་དང་པོ་སྐུ་གསུམ་འཆང་། །ཞེས་སོ། །རང་བཞིན་དུ་བློ་དང་རང་རིག་གཅིག་ཏུ་བརྟག་པ་
ནི་སེམས་ཙམ་གྱི་སྐབས་ཏེ། འདིར་སྐབས་འཚོལ་བར་ཟད་དོ། །ངེས་ཚིག་ནི་སྒྱུ་མར་སྣང་ལ་རང་བཞིན་མེད་པ་ཀུན་་་་
རྫོབ། རེ་ཞིག་འཁྲུལ་ངོར་རང་རང་གི་མཚན་ཉིད་མི་བསླུ་བས་བདེན་པ་ཞེས་བརྗོད་དེ་བློའི་ཡུལ་དུ་སྣ་ཚོགས་སྣང་བ་་
དང་བཅོས་པ་ལ་བདེན་ཞེན་གྱི་ཆ་ཐམས་ཅད་དེ། འཇུག་པ་ལས། གཏི་མུག་རང་བཞིན་སྒྲིབ་ཕྱིར་ཀུན་རྫོབ་སྟེ། །དེས་་་་
གང་བཅོས་མ་བདེན་པར་སྣང་དེ་ནི། །ཀུན་རྫོབ་བདེན་ཞེས་ཐུབ་པ་དེས་གསུངས་ཏེ། །ཞེས་སོ། །དེའང་སྣང་ཡུལ་བདེན་
རྫུན་འཁྲུལ་མ་འཁྲུལ་གང་དུའང་མ་གྲུབ་སྟེ། རང་བཞིན་མེད་པའི་ཕྱིར་རོ། །འོན་ཀྱང་བློས་འདི་ནི་སྣང་བའོ། །འདི་་་་་
དབང་པོ་དང་། ཤེས་པ་དང་ཆོས་སོ་སྙམ་ནས། གཟུང་འཛིན་དུ་ཞེན་དུས་གཟུང་བའི་ཆ་ཀུན་རྫོབ་ཏུ་བརྟགས་སོ། །དོན་
དམ་བདེན་པའི་ངེས་ཚིག་ནི། གཉེར་བྱའི་དོན་ཡིན་པ་དང་། ལམ་དང་འབྲས་བུའི་ཆོས་སུ་མི་བསླུ་བར་བདེན་པས་ཏེ། །
ཡུམ་ལས། ཤེས་རབ་ཀྱི་ཕ་རོལ་ཏུ་ཕྱིན་པ་ནི། རྟོགས་པར་བྱ་ཞིང་བསྒོམ་པར་བྱའོ། །ཡོངས་སུ་བསྒོམས་པ་ལས་ནི་བླ་ན་
མེད་པའི་ཆོས་ཐོབ་པར་བྱའོ། །དེའི་ཕྱིར་བྱང་ཆུབ་སེམས་དཔའ་རྣམས་ཀྱི་དོན་དམ་པ་ནི་ཤེས་རབ་ཀྱི་ཕ་རོལ་ཏུ་ཕྱིན་་
པའོ་ཞེས་སོ། །མཚན་ཉིད་ནི་ཆོས་དང་ཆོས་ཉིད་དག་མཉམ་སྤྲོས་པ་ལས་འདས་པའི་ངོ་བོ་བློ་དང་མཚན་མས་དབེན་པ་
སྟེ། རྩ་བ་ཤེས་རབ་ལས། གཞན་ལས་ཤེས་མིན་ཞི་བ་དང་། རྣམ་རྟོག་མེད་དོན་ཐ་དད་མིན། །སྤྲོས་པ་རྣམས་ཀྱིས་མ་སྤྲོས་
པ། །དེ་ནི་དེ་ཉིད་མཚན་ཉིད་དོ། །ཞེས་སོ། །ཀུན་རྫོབ་ཀྱི་བདེན་པའི་མཚན་ཉིད་བློའི་ཡུལ་ལས་མ་འདས་པའི་ཆོས་་་་་
དཔྱད་མི་བཟོད་པ་དོན་དམ་བདེན་པའི་མཚན་ཉིད་བློ་ལས་འདས་པའི་ཆོས་ཉིད་དམིགས་པ་ཉེ་བར་ཞི་བའོ། །དཔྱད་
བཟོད་མི་འཐད་དེ་སྔར་བཀག་ཟིན་ཏོ། །དབྱེ་ན་ཀུན་རྫོབ་དང་། དོན་དམ་པ་གཉིས་ཏེ། ཡབ་སྲས་མཇལ་བའི་མདོ་ལས།
འཇིག་རྟེན་མཁྱེན་པའི་བདེན་པ་རྣམ་གཉིས་ཏེ། །ཁྱོད་ཀྱིས་གཞོན་ལས་མ་གསན་རང་གིས་གཟིགས། །ཞེས་སོ། །ཀུན་་་་
རྫོབ་ལ་ཐ་སྙད་འཇིག་རྟེན་པས་བདེན་རྫུན་དུ་བྱེད་པ་དང་བསྟུན་ནས་བརྡ་ཤེས་པའི་ཡན་ལག་ཏུ། ཡང་དག་ཀུན་རྫོབ་
དབང་པོ་གནོད་པ་མེད་པ་དྲུག་གི་སྣང་ཡུལ་དུ་སྣང་བའི། གཟུགས་སྒྲ། དྲི་རོ། རེག་བྱ་དང་ཆོས་རྣམས་ཡིན་ལ། ལོག་་་་
པའི་ཀུན་རྫོབ་གནོད་པས་དཀྲུགས་པའི་སྣང་བ་རབ་རིབ་དང་སྐྲ་ཤད་ལ་སོགས་པར་སྣང་བ་སྟེ། འཇུག་པ་ལས། གནོད་
པ་མེད་པ་དབང་པོ་དྲུག་རྣམས་ཀྱི། །ཡུལ་འགྱུར་གང་ཡིན་འཇིག་རྟེན་གྱིས་རྟོགས་ཏེ། །འཇིག་རྟེན་ཉིད་ལས་བདེན་་་་་
ཡིན་ལྷག་མ་ནི། །འཇིག་རྟེན་ལ་ལྟོས་ཡུལ་གྱུར་ལོག་པར་འདོད། །ཅེས་སོ། །དགོས་ཆེད་ནི། བདེན་གཉིས་ལས། བདེན་པ་
གཉིས་རྣམ་དབྱེ་ཤེས་པ་དག་ །ཐུབ་པའི་བཀའ་ལ་མི་རྨོངས་ཏེ། །དེ་དག་མ་ལུས་ཚོགས་བསགས་ནས། །ཕུན་ཚོགས་ཕ་་
རོལ་འགྲོ་བ་ཉིད། །ཅེས་སོ། །ཞེས་གསུངས་སོ། །གཉིས་པ་ནི། གྲུབ་པའི་མཐའ་རིན་པོ་ཆེ་ལས། མཚན་གཞི། མཚན་ཉིད།
དབྱེ་བ། གྲངས་ངེས། ངེས་ཚིག ངེས་བྱེད་ཀྱི་ཚད་མ་དང་དྲུག་ལས། དང་པོ་ནི་སྤྱི་ཐུན་མོང་བའི་དབྱེ་གཞི་མཚན་ཉིད་པ་



མེད་མོད་ཀྱི། འཇིག་རྟེན་པའི་བློ་ངོ་ན་བདེན་པ་མ་ཡིན་པ་ལས་ལོག་ཙམ་གྱི་བདེན་པ་ཙམ་ཞིག་གནས་པ་ལ་བྱ་སྟེ་་་་
རིགས་པ་དྲུག་ཅུ་པའི་འགྲེལ་པ་ལས། བདེན་པ་གཉིས་སུ་འཇིག་རྟེན་པའི་བློ་ལ་ལྟོས་ནས་འཇོག་གོ་ཞེས་སོ། །ཡང་ན་་་་
རང་བཞིན་མེད་པ་ཙམ་ཞིག་དབྱེ་གཞིར་བྱ་སྟེ། འཇུག་པ་ལས། བདེན་པ་གཉིས་ཆར་དུ་ཡང་རང་བཞིན་མེད་པའི་ཕྱིར་
འདི་དག་རྟག་པ་མ་ཡིན་ཆད་པའང་མིན། ཅེས་སོ། །ཀུན་རྫོབ་ཀྱི་བདེན་པའི་མཚན་གཞི་ནི། རྣམ་ཤེས་དྲུག་པོ་སྣང་བའི་
ཡུལ་དང་བཅས་པའི་རྣམ་པ་རྣམས་སོ། །དེའང་དབུ་མ་པས་རྣམ་ཤེས་དྲུག་ཏུ་འཇུག་ཚུལ་ཉན་ཐོས་པ་དང་མཐུན་ནོ། །
དོན་དམ་བདེན་པ་ནི་ཆོས་ཀྱི་དབྱིངས་ངོ་བོ་ཉིད་ཀྱིས་དག་པ་མཚན་གཞིར་འདོད་དོ། །མཚན་ཉིད་ལ་གཉིས་ལས་ཀུན་
རྫོབ་ཀྱི་མཚན་ཉིད་གཟུང་འཛིན་སྤྲོས་པ་དང་བཅས་པའི་རྣམ་པར་སྣང་བ། དེའང་སྒྲིབ་པའི་རྣམ་པར་སྐྱེས་པ་སྟེ། དེ་་
ཉིད་ལས། གཏི་མུག་རང་བཞིན་སྒྲུབ་ཕྱིར་ཀུན་རྫོབ་སྟེ། །དེས་གང་བཅོས་མ་བདེན་པར་སྣང་དེ་ནི། །ཀུན་རྫོབ་བདེན་་་
ཞེས་ཐུབ་པ་དེས་གསུངས་སོ། །ཞེས་སོ། །དེའང་འཁོར་བའི་ཆོས་སེམས་དང་སེམས་ལས་བྱུང་བ་ཡུལ་གྱི་རྣམ་པ་སྣང་བ་
དང་བཅས་པ་ཐམས་ཅད་ཀུན་རྫོབ་ཡིན་ལ། ས་ཐོབ་ཀྱང་སེམས་སེམས་བྱུང་མ་འགུགས་པའི་ཚ་ཡུལ་མ་དགུ་པ་་་༌་
གཟུགས་སོགས་ཚོགས་དྲུག་སྣང་བ་དང་བཅས་པ་སྤངས་བྱར་གྱུར་ཏོ་ཅོག་ཀུན་རྫོབ་ཀྱི་ཕྱོགས་སུ་བསླན་ནས་འཁྲུལ་་་་
པར་བཞག་གོ །དོན་དམ་པའི་བདེན་པའི་མཚན་ཉིད་ནི། གཟུང་འཛིན་སྤྲོས་པ་དང་བྲལ་བའི་ངོ་བོ་ཉིད། དེའང་སྒྲ་་་་
ཚིག་ལ་སོགས་པས་དངོས་སུ་མི་རྟོགས་པའི་ཆ་ནས་གཞན་ལས་ཤེས་པ་མ་ཡིན་པ། སེམས་སེམས་བྱུང་གི་རྙོག་པ་ཆོས་ཀྱི་
དབྱིངས་སུ་ཞི་བ་རྣམ་རྟོག་ལས་འདས་པ། སྤྲོས་པ་ཐམས་ཅད་དང་བྲལ་བ། གྲུབ་པའི་མཐས་མ་རེག་པ་སྟེ་རྩ་བ་ཤེས་་་
རབ་ལས། གཞན་ལས་ཤེས་མིན་ཞི་བ་དང། །སྤྲོས་པ་རྣམས་ཀྱིས་མ་སྤྲོས་པ། །རྣམ་རྟོག་མེད་དོན་ཐ་དད་མིན། །དེ་ནི་དེ་
ཡི་མཚན་ཉིད་དེ། །ཞེས་སོ། །དེའང་དོན་གཅིག་པ་དང་ཐ་དད་ལ་སོགས་པ་ནི་དངོས་པོ་སྨྲ་བ་དག་གི་གྲུབ་མཐའ་ཡིན་
པས་མ་རིག་པ་ཙམ་དུ་མ་ཟད། སྤྲོས་པ་དང་བྲལ་བ་དབུ་མ་པའོ་ཞེས་པར་ཡང་མ་གྲུབ་པ་ཡིན་ནོ། །མདོར་ན་མྱ་ངན་་་་
ལས་འདས་པའི་ཆོས་ཟབ་པ་དང་ཞི་བ་རང་བཞིན་གྱིས་རྣམ་པར་དག་པའི་དབྱིངས་དང་། དེ་རྟོགས་པའི་བློ་སྒྲིབ་པ་་་
ཐམས་ཅད་བྲལ་བ་སངས་རྒྱས་ཀྱི་ཡེ་ཤེས་ཡུལ་རྣམ་པར་དག་པ་འགྱུར་བ་མེད་པར་སྣང་བ་དང་། ས་ཐོབ་པའི་མཉམ་
བཞག་གི་ཡེ་ཤེས་མཉམ་བཞག་དང་དེའི་ངོ་བོ་གཅིག་ཏུ་གནས་པའི་རྗེས་ཐོབ་སྣང་བ་ལྷག་མཐོང་གི་རྣམ་པར་གྱུར་ཏོ་
ཅོག་དོན་དམ་པའི་བདེན་པའོ། །དབྱེ་ན་གཉིས་ལས། རྩ་བ་ཤེས་རབ་ལས། སངས་རྒྱས་རྣམས་ཀྱིས་ཆོས་བསྟན་པ། །
བདེན་པ་གཉིས་ལ་ཡང་དག་བརྟེན། །འཇིག་རྟེན་ཀུན་རྫོབ་བདེན་པ་དང་། །དམ་པའི་དོན་གྱི་བདེན་པའོ། །ཞེས་སོ། །
དེའང་བློ་འཁྲུལ་པའི་དོན་ཤེས་བྱ་སྣ་ཚོགས་སུ་སྔ་བ་ཀུན་རྫོབ་ལ། མ་འཁྲུལ་པའི་ངོ་བོར་ཅི་ཡང་བསམ་བརྗོད་ལས་་་་
འདས་པར་གནས་པ་ནི་དོན་དམ་དུ་དབྱེ་སྟེ། འཇུག་པ་ལས། དངོས་ཚོགས་ཡང་དག་ལོག་པའི་མཐོང་བ་ཡིས། །དངོས་
རྙེད་ངོ་བོ་ཉིད་ནི་འཛིན་པར་འགྱུར། །ཡང་དག་མཐོང་ཡུལ་གང་ཡིན་དེ་ཉིད་དེ། །མཐོང་བ་རྫུན་པ་ཀུན་རྫོབ་བདེན་
པར་འདོད། །ཅེས་སོ། །ཀུན་རྫོབ་དེའང་དབྱེ་ན་གཉིས་ཏེ། དབང་པོ་སྐྱོན་ཅན་གྱི་ཡུལ་དུ་སྣང་བ་ལོག་པའི་ཀུན་རྫོབ་་་་
དང་། སྐྱོན་མེད་ཀྱི་ཡུལ་དུ་སྣང་བ་ལོག་པའི་ཀུན་རྫོབ་དང་། སྐྱོན་མེད་ཀྱི་ཡུལ་དུ་སྣང་བ་ཡང་དག་པའི་ཀུན་རྫོབ་བོ། །
6?



དང་པོ་ནི་ཟླ་བ་གཉིས་དང་རྨི་ལམ་ལ་སོགས་པ་འཇིག་རྟེན་པའི་བློ་ངོར་སྣང་ཡང་མི་བདེན་པར་གྲགས་པ་རྣམས་ནི་ས་
དབུ་མ་པས་ཀྱང་མི་འགོག་པར་བརྡ་ཤེས་པའི་ཐ་སྙད་ཙམ་དུ་ལོག་པའི་ཀུན་རྫོབ་ཅེས་བཏགས་ནས་བཞག་ལ། ཟླ་བ་་་
གཅིག་ཏུ་སྣང་བ་ལ་སོགས་པ་འཇིག་རྟེན་པའི་བློ་ངོར་ཡང་སྣང་ལ་བདེན་པར་གྲགས་པ་ལ་འདིར་ཡང་ཡང་དག་ཀུན་
རྫོབ་ཅེས་བཏགས་ཏེ་དེ་ཉིད་ལས། གནོད་པ་མེད་པ་དབང་པོ་དྲུག་པོ་ཡི། །ཡུལ་གྱུར་གང་ཡིན་འཇིག་རྟེན་ལ་ལྟོས་ནས། །
འཇིག་རྟེན་ལ་ཡང་བདེན་ཡིན་ལྷག་མ་ནི། །འཇིག་རྟེན་ཉིད་དུ་ལོག་པས་རྣམ་པར་བཞག །ཅེས་སོ། །དེས་ན་བློ་འཁྲུལ་
པ་ལ་སྐྲ་ཤད་དུ་སྣང་བ་མིག་དག་པ་ལ་ཅིར་ཡང་མ་མཐོང་བ་བཞིན་དུ། བློ་འཁྲུལ་པ་ལ་སྣ་ཚོགས་སུ་སྣང་བ་ཉིད། །
འཕགས་པའི་མཉམ་གཞག་དང་འཁྲུལ་པ་ཟད་པའི་སངས་རྒྱས་ལ་ཅིར་ཡང་དམིགས་པར་བྱ་བ་མེད་པས་ད་ལྟར་གྱི་་་
འཁྲུལ་སྣང་རང་ག་བ་ཆ་དང་བཅས་པ་མི་སྣང་བར་འདོད་དེ། དེ་ཉིད་ལས་རབ་རིབ་མཐུ་ཡིས་སྐྲ་ཤད་ལ་སོགས་པ། །
དངོས་པོ་ལོག་པ་གང་ཞིག་རྣམ་བརྟགས་ལས། །དེ་ཉིད་གང་གིས་བདག་ཉིད་མིག་དག་པ། །མཐོང་བ་གང་ཡིན་དེ་་་་
བཞིན་འདིར་ཤེས་བྱ། །ཞེས་སོ། །དེའང་གདུལ་བྱའི་བསོད་ནམས་དང་སངས་རྒྱས་ཀྱི་བྱིན་རླབས་ལས་སྣང་བའི་སྤྲུལ་་་
པས་དོན་མཛད་པའང་རྨི་ལམ་ནང་དུ། གཉིད་མ་སོང་བས་སྤྲུལ་པ་བཏང་ནས། ཆོས་འཆད་པ་ལ་སོགས་པ་རང་སྣང་་
མཐུན་པར་དོན་བྱེད་དུས། གདུལ་བྱའི་སྣང་ངོའི་རྨི་ལམ་ཡང་མ་འགགས་པར་འཆར་བ་དངོས་སུ་དེ་ཉིད་ལ་སྣང་བ་་་
མཁྱེན་དུས། རང་ཉིད་ལ་རྨི་ལམ་མེད་དེ་གཉིད་དུ་མ་སོང་བའི་ཕྱིར་ན། ཚུལ་དེ་བཞིན་དུ་སེམས་ཅན་ལ་འཁྲུལ་སྣང་་་་
ཤར་བར་མཁྱེན་ནས་དོན་མཛད་ཀྱང་། སངས་རྒྱས་ཉིད་ལ་འཁྲུལ་སྣང་ཅུང་ཟད་ཀྱང་སྣང་བ་མེད་དོ། །འདིར་དབྱེ་བ་
ནི་མཚན་ཉིད་ལ་ལྟོས་ནས་དབྱེ་བ་ཡིན་ལ། རང་བཞིན་དུ་དབྱེ་བ་ལས་འདས་པར་འདོད་དེ་སྟོང་ཉིད་ཡིན་པའི་ཕྱིར་རོ། །
དེའང་སྟོང་པ་ཉིད་སྣང་བའི་དབྱིངས་ཅན་དེ་བྱང་ཆུབ་སེམས་འགྲེལ་ལས། ཀུན་རྫོབ་སྟོང་པ་ཉིད་དུ་བཤད། །སྟོང་ཉིད་
ཁོ་ན་ཀུན་རྫོབ་སྟེ། །བྱས་པ་དང་ནི་མི་རྟག་བཞིན། །མེད་ན་མི་འབྱུང་ངེས་ཕྱིར་རོ། །ཞེས་སོ། །གལ་ཏེ་དབྱེ་བ་ཐ་དད་དུ་
གྲུབ་ན་ཕྱིན་ཅི་ལོག་པ་སྟེ། དགོངས་པ་ངེས་པར་འགྲེལ་བའི་མདོ་ལས། འདུ་བྱེད་ཁམས་དང་དོན་དམ་མཚན་ཉིད་ནི། །
གཅིག་དང་ཐ་དད་བྲལ་བའི་མཚན་ཉིད་དེ། །གཅིག་དང་ཐད་དད་ཉིད་དུ་གང་སེམས་པ། །དེ་དག་ཚུལ་མིན་ལྟ་ལ་་་་་
ཞུགས་པ་ཡིན། །ཅེས་སོ། །བཞི་པ་གྲངས་ངེས་པ་ནི་སྤྲོས་པ་ལས་གྲོལ་མ་གྲོལ་དངོས་འགལ་དུ་ངེས་པས་བསྒྲུབ་ཕྱོགས་་་
དང་དགག་ཕྱོགས་ཀྱི་ཕུང་པོ་གསུམ་པ་ཁེགས་པས་གཉིས་སུ་གྲངས་ངེས་སོ། །རྣམ་པ་གཅིག་ཏུ་ན་ཡུལ་རྣམས་ནི་ཡུལ་་
ཅན་ལ་ལྟོས་ནས་འཇོག་པ་ན་ཡུལ་ཅན་ནི་མཐར་མ་ཐུག་པ་འཁྲུལ་པའི་བློ། མཐར་ཐུག་པ་མ་འཁྲུལ་པའི་བློ་གཉིས་ལས་
མི་འདའ། དེ་ལ་འཁོར་བའི་ཆོས་རྣམས་ནི་འཁྲུལ་པ་དང་ཆོས་ཉིད་ནི་མ་འཁྲུལ་པའི་ཡུལ་ཡིན་པས། བློའི་དབང་གིས་་
གཉིས་སུ་བཞག་སྟེ། འཇུག་པ་ལས། དངོས་ཀུན་ཡང་དག་རྫུན་པའི་མཐོང་བ་ཡིས། །དངོས་རྙེད་ངོ་བོ་ཉིད་ནི་འཛིན་་་་
པར་འགྱུར། །ཡང་དག་མཐོང་ཡུལ་གང་ཡིན་དོན་དམ་སྟེ། །མཐོང་བ་རྫུན་པ་ཀུན་རྫོབ་བདེན་པར་གསུངས། །ཞེས་སོ། །
ལྔ་པ་ངེས་ཚིག་ནི་ཀུན་རྫོབ་ལ། སཾ་སྲི་ཏི་སཏྱ་ཞེས་པའི་སཾ་ལ་མྱ་ཀའི་རྐྱེན་བྱིན་པས་ཡང་དག་པ་དང་། སྲི་ལ་ཨ་ཝ་རའི་
རྐྱེན་བྱིན་པས་སྒྲིབ་པ་དེ་བདེན་གཉིས་ལས། གང་ཞིག་གིས་སམ་གང་ཞིག་ལ། ཡང་དག་སྒྲིབ་བྱེད་ཀུན་རྫོབ་འདོད།
69



ཅེས་སོ། །སཏྱ་ནི་བདེན་པ་སྟེ་མ་དཔྱད་ན་བདེན་པར་སྣང་ཙམ་ནས་བཏགས་སོ། །དོན་དམ་པ་ལ་ས་ར་མ་ཨརྦ་སཏུ་་་
ཞེས་པའི་ས་ར་མ་དམ་པ་དང་། ཨརྦ་དོན་ཏེ་དམ་པ་རྣམས་འཇུག་པའི་དོན་ཡིན་པའོ། །སཏྱ་ནི་བདེན་པ་སྟེ་དཔྱད་ན་
གནོད་མེད་དུ་གནས་པའོ། །དྲུག་པ་ངེས་བྱེད་ཀྱི་ཚད་མ་ནི། ཆོས་དབྱིངས་དོན་དམ་ཆོས་ཅན་སྤྲོས་པ་ལས་གྲོལ་བར་་་་
ཐལ། དམིགས་བཅས་ཀྱི་བློའི་སྤྱོད་ཡུལ་མ་ཡིན་པའི་ཕྱིར། དེའང་ཡེ་ཤེས་ཀྱིས་ནི་དམིགས་པ་མེད་པའི་ཚུལ་གྱིས་རྟོགས་
སོ། །ཆོས་ཅན་ཀུན་རྫོབ་པ་རྣམས་ཆོས་ཅན་སྤྲོས་པ་དང་བཅས་པར་ཐལ། དམིགས་བཅས་ཀྱི་བློའི་སྤྱོད་ཡུལ་ཡིན་པའི་
ཕྱིར། ཁྱབ་པ་ཡོད་དེ་དམིགས་བཅོས་ཀྱི་བློ་དང་དེའི་ཡུལ་རྣམས་ནི་ཀུན་རྫོབ་ཡིན་པའི་ཕྱིར་རོ། །དེ་ལྟར་ན་དོན་དམ་གྱི་
མཚན་གཞི་ལ་མཚན་ཉིད་རིགས་ཤེས་ཀྱིས་གྲུབ་ལ། ཀུན་རྫོབ་ཀྱི་མཚན་གཞི་ལ་མཚན་ཉིད་མཚན་གཞི་འཛིན་པའི་ཐ་་
སྙད་པའི་ཤེས་པས་གྲུབ་བོ། །ཞེས་གསུངས་སོ། །གསུམ་པ་ནི། ངེས་དོན་ཤིང་རྟ་ཆེན་མོ་ལས། བདེན་པ་གཉིས་ཀྱི་ཚུལ་་་
བསྟན་པ་ནི། རྩ་བ་ཤེས་རབ་ལས། སངས་རྒྱས་རྣམས་ཀྱིས་ཆོས་བསྟན་པ། །བདེན་པ་གཉིས་ལ་ཡང་དག་བརྟེན། །འཇིག་
རྟེན་ཀུན་རྫོབ་བདེན་པ་དང་། །དམ་པའི་དོན་གྱི་བདེན་པའོ། །ཞེས་པ་དང་། ཡབ་སྲས་མཇལ་བའི་མདོ་ལས། འཇིག་་་
རྟེན་མཁས་པའི་བདེན་པ་འདི་གཉིས་ཏེ། །ཁྱོད་ཀྱིས་གཞན་ལ་མ་གསན་རང་གིས་གཟིགས། །དེ་ནི་ཀུན་རྫོབ་བདེན་་་་་
དང་དོན་དམ་སྟེ། །བདེན་པ་གསུམ་པ་གང་ཡང་མ་མཆིས་སོ། །ཞེས་སོ། །དེའང་ཆོས་ཞེས་བྱ་བའི་རང་བཞིན་ཙམ་ཞིག་
དབྱེ་བའི་གཞིར་བྱས་ནས། སྣང་ལུགས་ཀུན་རྫོབ་ཀྱི་བདེན་པ་དང་། གནས་ལུགས་དོན་དམ་པའི་བདེན་པ་གཉིས་སུ་་་
ཕྱེའོ། །སྣང་ལུགས་ལའང་འཁྲུལ་པ་དང་མ་འཁྲུལ་པ་གཉིས་སོ། །དང་པོ་ནི་སེམས་ཅན་པའི་དུས་ཀྱི་སྨྲ་བསམ་བརྗོད་་་
པའི་རང་བཞིན་འཁྲུལ་སྣང་འཁྲུལ་འཛིན་འཁྲུལ་ཤེས་ལ་ཤར་བ་ཇི་སྙེད་པ་ཐམས་ཅད་དོ། །དེའང་སླུ་བ་དང་། མི་་་་་
བདེན་པ་དང་། འགྱུར་བ་དང་། སྡུག་བསྔལ་བ་ལ་སོགས་པ་ཐམས་ཅད་ཡིན་ཏེ། བློ་འཁྲུལ་པ་བའི་ཡུལ་སྣང་ཞིང་། དེར་
སྨྲ་བསམ་བརྗོད་པས་བཏགས་པའི་ཕྱིར་སེམས་ཅན་གྱིས་བློས་བསམ་བརྗོད་དུ་གྱུར་པའི་སངས་རྒྱས་ཀྱང་དེའི་བློའི་རི་
མོས་བཏགས་པ་ཡིན་པས་དོན་ལ་མ་རེག་པའི་ཕྱིར་འཁྲུལ་པར་བཤད་དོ། །དེའི་དུས་ཀྱི་སྣང་བ་དང་རིག་པ་ལའང་རེ་་་
ཞིག་བདེན་རྫུན་གཉིས་སུ་སྣང་བ་ལྟོས་ནས་ཡང་དག་ཀུན་རྫོབ་དང་ལོག་པའི་ཀུན་རྫོབ་ཅེས་བྱ་སྟེ། དེའང་སྣང་བ་དང་
མཐུན་པར་དོན་བྱེད་ནུས་པ། རྒྱུ་ལས་སྐྱེས་པ། བཏགས་པས་བདེན་པ། མཐུན་པར་སྣང་བ་སྟེ་ས་ཆུ་མེ་རླུང་ནང་རང་གི་
ཤེས་པ་དང་བཅས་པས་བསྡུས་པ་ཡང་དག་ཀུན་རྫོབ། སྣང་བ་དོན་བྱེད་མི་ནུས་པ་ཟླ་བ་གཉིས་སྣང་ལྟ་བུ་ལོག་པའི་
ཀུན་རྫོབ་ཏུ་བཤད་དེ། བདེན་གཉིས་ལས། སྣང་དུ་འདྲ་ཡང་དོན་བྱེད་དག །ནུས་པའི་ཕྱིར་དང་མི་ནུས་ཕྱིར། །ཡང་་་་་
དག་ཡང་དག་མ་ཡིན་པའི། །ཀུན་རྫོབ་ཀྱི་ནི་དབྱེ་བའང་བྱས། །ཞེས་སོ། །འདི་གཉིས་ཀའང་གཤིས་ནས་གཞལ་ན་་་་་་
མཚུངས་ཏེ། བག་ཆགས་འཁྲུལ་པ་ལས་སྐྱེས་པར་མཉམ། དབང་པོ་སོ་སོ་ལ་སྣང་བར་མཉམ། རེ་ཞིག་འཁྲུལ་ངོར་སྣང་་
བའི་དོན་བྱེད་ཀྱང་མིག་ཤེས་ཀྱི་ལྟ་ཡུལ་ལ་སོགས་པར་མཉམ་པས་རང་བཞིན་མེད་པ་ཡིན་ནོ། །མ་འཁྲུལ་པའི་ཀུན་རྫོབ་
ལ་གཉིས་ཏེ། འབྲས་བུ་ལས་མ་འཁྲུལ་པ་ལམ་གཞིའི་ཡེ་ཤེས་ཡོན་ཏན་དང་བཅས་པ་འགྱུར་ཞིང་གོང་དུ་འགྲོ་བས་མི་་་
རྟག་ཀྱང་གཤིས་ཀྱི་སར་བགྲོད་པ་ལ་ལྟོས་ནས་མ་འཁྲུལ་པ་ཞེས་བརྗོད་པ་ཡིན་ནོ། །རྒྱུད་བླ་མའི་འགྲེལ་པར། ལམ་་་་་
70



བདེན་ཐམས་ཅད་འདུས་བྱས། འདུས་བྱས་ཐམས་ཅད་སླུ་བ་ཞེས་གསུངས་པ་ནི་འཕོ་འགྱུར་བྱེད་པ་དང་གོང་དུ་བགྲོད་ ་
དགོས་པའི་ཆ་ནས་གསུངས་ཀྱི། འདུས་བྱས་གཞན་དང་སླུ་བའི་ལུགས་གཅིག་པ་མ་ཡིན་ནོ། །འབྲས་བུ་ཐོབ་པས་མ་་་་
འཁྲུལ་པ་སངས་རྒྱས་ཀྱི་གཟུགས་སྐུ་ཡེ་ཤེས་དང་བཅས་པ་འོག་མིན་ན་བཞུགས་པ་རྣམས་ཏེ། དེ་ཡང་འཕོ་འགྱུར་མེད་
པ། རྟག་པ་ལྷུན་གྱིས་གྲུབ་པ། ཡོན་ཏན་རིན་པོ་ཆེའི་གཏེར་དུ་གྱུར་པ། དཀྱིལ་འཁོར་ལ་སོགས་པའི་སྣང་བ་ཆེན་པོས་་་
མངའ་དབང་རྫོགས་པ་ཇི་སྙེད་པ་སྟེ། སྣང་བའི་ཆ་ནས་ཀུན་རྫོབ་ཅེས་བརྗོད་ཀྱང་ཆོས་ཀྱི་སྐུ་དང་དབྱེར་མེད་པས་འཕོ་
འགྱུར་མེད་པ་ནམ་མཁའ་ལྟ་བུར་བཞུགས་པ་ཡིན་ནོ། །འདི་དག་འོག་ཏུ་རྒྱས་པར་འཆད་དོ། །སྤྲུལ་པའི་སྐུ་ནི་གདུལ་་་
བྱའི་སྣང་བ་ལས་བསགས་པ་དང་། སངས་རྒྱས་ཀྱི་ཐུགས་རྗེས་དེ་ལྟར་བྱང་ཆུབ་ཏུ་སྣང་བ་ཡང་། གདུལ་བྱ་རྣམས་ཀྱི་བློ་
ངོར་འཕོ་འགྱུར་ཡོད་པ་ལྟར་སྣང་ཡང་དོན་ལ་འཕོ་འགྱུར་དུ་གྲུབ་པ་མེད་དེ། ཆུ་ཟླའི་རྣམ་པའང་སྣོད་ཀྱི་རྐྱེན་ལས་འཕོ་
འགྱུར་དུ་སྣང་ཡང་ཟླ་བར་རང་མཚན་དུ་མ་གྲུབ་པའི་གནད་ཀྱིས་འཕོ་འགྱུར་མེད་པ་ལྟར། འགྲོ་བ་འདུལ་བའི་སྐུ་་་་
སྣང་ཡང་རང་མཚན་དུ་གྲུབ་པ་མེད་དེ། སྐུ་གསུམ་འདུ་འབྲལ་མེད་པར་ངོ་བོ་གཅིག་ལ། ཆོས་སྐུ་འཕོ་འགྱུར་མེད་པའི་
ཕྱིར་རོ། །དེའང་ནམ་མཁའི་ཟླ་བ་ཉིད་ཆུ་ཟླའི་འཇོག་བྱེད་དུ་ངོ་བོ་གཅིག་པས་མི་འགྱུར་བ་ལྟར། སྤྲུལ་པའང་ལོངས་་་
སྐུའི་ངང་ལས་ལྷུན་འགྲུབ་ཏུ་སྣང་ཡང་དོན་ལ་གྲུབ་པ་མེད་པས་འཕོ་འགྱུར་མེད་ཅིང་། གདུལ་བྱའི་ངོར་འཕོ་འགྱུར་དུ་
སྣང་བས་གྲུབ་པ་མ་ཡིན་པ་བཞིན་ནོ། །དེས་ན་སྣང་བའི་ཆ་དག་མ་དག་ཐམས་ཅད་ཀུན་རྫོབ་ཀྱི་བདེན་པས་བསྡུས་་་་་
པར་འདོད་དོ། །དོན་དམ་པའི་བདེན་པ་ནི་གཤིས་ཀྱི་གནས་ལུགས་གང་ཡིན་པ་སྟེ། རྩ་ཤེ་ལས། གཞན་ལས་ཤེས་མིན་ཞི་
བ་དང་། །སྤྲོས་པ་རྣམས་ཀྱིས་མ་སྤྲོས་པ། །རྣམ་རྟོག་མེད་དོན་ཐ་དད་མེད། །དེ་ནི་དེ་ཉིད་མཚན་ཉིད་དོ། །ཞེས་པས།
འཁོར་བ་དང་མྱ་ངན་ལས་འདས་པའི་ཆོས་ཐམས་ཅད་གཟོད་མ་ནས་ངོ་བོ་ཉིད་མེད་ཅིང་བསམ་བརྗོད་ཐམས་ཅད་ཀྱི་
ཡུལ་ལས་འདས་པ། རྟོགས་མ་རྟོགས་ཀྱིས་བློས་མ་བཞག་པ། གཅིག་ཐ་དད་ཀྱི་ཁས་ལེན་མེད་པ་སྟེ། དེ་ཉིད་ལས། སངས་
རྒྱས་འཇིག་རྟེན་མགོན་རྣམས་ཀྱི། །བསྟན་པ་བདུད་རྩིར་གྱུར་པ་སྟེ། །དོན་གཅིག་མ་ཡིན་ཐ་དད་མིན། །ཆད་པ་མ་ཡིན་
རྟག་མ་ཡིན། །ཞེས་སོ། །སྣང་སྲིད་འཁོར་འདས་ཐམས་ཅད་བློའི་ངོ་ག་ལ་བཟང་ངན་ཐ་དད་པར་བཏགས་ཀྱང་། ཐམས་
ཅད་ཡེ་ནས་ནམ་མཁའི་རང་བཞིན་ཅན་དུ་དག་པས། ཡང་དག་པ་དང་། མ་དག་པ་དང་། གཉིས་ཀ་དང་། གཉིས་ཀ་མ་
ཡིན་པ་དང་། ཤིན་ཏུ་དག་པོའོ་ཞེས་བློས་བཀོད་པའི་ཡུལ་ལས་འདས་པ་ཡིན་ཏེ། དེ་ཉིད་ལས། ཐམས་ཅད་ཡང་དག་
ཡང་དག་མིན། །ཡང་དག་ཡང་དག་མ་ཡིན་ཉིད། །ཡང་དག་མིན་མིན་ཡང་དག་མིན། །དེ་ནི་སངས་རྒྱས་རྗེས་བསྟན་པའོ། །
ཞེས་སོ། །གཤིས་ངོར་ནི་ཁས་ལེན་ཐམས་ཅད་ལས་འདས་པ་སྟེ། ངོ་བོ་ངོས་གཟུང་གང་དུའང་གྲུབ་མ་མྱོང་བའི་ཕྱིར་རོ། །
དེ་འང་འདི་ལྟ་བུའོ་ཞེས་ཁས་བླངས་ཀྱང་བདག་ཏུ་ལྟ་བ་ལ་སོགས་པ་རྟག་ཆད་ཀྱི་མཐར་ལྷུང་བར་འགྱུར་བའི་ཕྱིར་ཏེ།
རིགས་པ་དྲུག་ཅུ་བ་ལས། དངོས་པོར་ཁས་ལེན་ཡོད་ན་ནི། །འདོད་ཆགས་ཞེ་སྡང་འབྱུང་བ་ཡི། །ལྟ་བ་མི་བཟད་མ་་་་
རུངས་འཛིན། །དེ་ལས་བྱུང་བའི་རྩོད་པར་འགྱུར། །ཞེས་སོ། །དེའང་གཤིས་ལ་དམ་བཅའ་མེད་པས་ཁས་བླངས་པའི་་་
ཡུལ་དང་། ལེན་པ་པོ་དང་། ངོས་གཟུང་གང་ཡང་མེད་པས་རྐྱེན་མེད་པའོ་ཞེས་བརྗོད་དོ། །རྩོད་བཟློག་ལས། གལ་ཏེ་་་
71



ངས་དམ་བཅས་འགའ་ཡོད། །དེ་ཚེ་ང་ལ་སྐྱེན་འདི་ཡོད། །ང་ལ་དམ་བཅའ་མེད་པས་ན། །ང་ནི་སྐྱོན་མེད་ཁོ་ན་ཡིན། །
ཞེས་སོ། །དེ་ལྟར་ཆོས་ཐམས་ཅད་ཀྱི་གནས་ལུགས་སམ་རང་བཞིན་གྱིས་དག་པའི་ངོ་བོ་ལ་ནི་ཟབ་པ་ཞི་བ་སྤྲོས་པའི་་་་
མཐའ་ཐམས་ཅད་དང་བྲལ་བས་དམ་བཅའ་འམ་ཁས་ལེན་མེད་པ་སྟེ་དབྱིངས་གདོད་མ་ནས་དག་པ་ཞེས་བྱ་འོ། །ངོ་བོ་
ལ་དབྱེར་མེད་ཀྱང་བློས་སྒྲོ་བཏགས་ནས་དབྱེ་ན། སྐྱེ་བ་ཉིད་སྐྱེ་བ་མེད་དོ་ཞེས་པ་ལ་སོགས་པ་སྟོང་ཉིད་བློས་བཀོད་་་་
ཀྱང་སྐྱེ་མེད་ཀྱི་སྤྲོས་པ་ལས་མ་གྲོལ་པ་རྣམ་གྲངས་པའི་དོན་དམ་དང༌། སྐྱེ་བ་དང་སྐྱེ་མེད་ལ་སོགས་པའི་སྤྲོས་པ་མཐའ་
དག་ལས་གྲོལ་བ་རྣམ་གྲངས་པ་མ་ཡིན་པའི་དོན་དམ་ཞེས་བྱ་བ་གཉིས་ཏེ། བདེན་གཉིས་ལས། སྐྱེ་ལ་སོགས་པ་བཀའ་
པ་ཡང་། །ཡང་དག་པ་དང་མཐུན་ཉིད་བཞེད། །སྐྱེ་མེད་སྤྲོས་ཀུན་ཞི་བ་ལ། །དོན་དམ་ཞེས་པའི་བརྡ་མཛད་དོ། །ཞེས་སོ། །
འདིར་མན་ངག་དང་མཐུན་པར་གསལ་བར་དབྱེ་ན། ཡུལ་ཆོས་དབྱིངས་ཙམ་ཞིག་དབྱེ་བའི་གཞི་ལས། སྣང་བའི་ཆ་་་
འདི་དག་སྒྱུ་མ་དང་། སྨིག་རྒྱུ་དང་། ཆུ་ཟླ་ལ་སོགས་པ་དང་འདྲ་སྟེ་སྣང་ལ་མེད་པའི་རང་བཞིན་ཡིན་པས་ཀུན་རྫོབ་ཀྱི་
བདེན་པ་ཞེས་བྱ་སྟེ། ལྗོན་པས་ཞུས་པའི་མདོ་ལས། མེ་ལོང་དཀྱིལ་འཁོར་ཡོངས་དག་ལ། བཞིན་གྱི་ཟླ་བ་སྣང་བ་ལྟར། །
ཇི་ལྟར་རང་བཞིན་མ་གྲུབ་པར། །ལྗོན་པས་ཆོས་རྣམས་ཤེས་པར་གྱིས། །ཞེས་པ་ལ་སོགས་པ་གསུངས་པས་ན། ཐ་མལ་་
པས་སྣང་བ་བདེན་བདེན་ལྟར་མཐོང་ཡང་། རྣམ་འབྱོར་པས་རྨི་ལམ་ཙམ་ལས་ངེས་པར་མ་མཐོང་བས། འལ་འོལ་སང་
སེང་ཙམ་ལ་མ་བརྟགས་པ་ན་སྣང་ཡང་བརྟགས་ན་མེད་པ་གཅིག་ཏུ་ཤེས་པས་ཀུན་རྫོབ་ཀྱི་བདེན་པ་རྟོགས་པ་ཞེས་བྱ་
སྟེ། སྣང་བའི་རྐྱེན་གྱིས་མི་གནོད་པ་ཡིན་ནོ། །དེ་འབྱོངས་པ་ན་སྣང་བ་འདི་དག་ལ་ཐོགས་པ་མེད་པར་འགྲོ་བ་ལ་་་་
སོགས་པའི་རྫུ་འཕྲུལ་གྲུབ་ཅིང༌། གང་གི་ཡང་ཁས་ལེན་མེད་པར་ཇི་ལྟར་སྣང་བ་དེ་ཉིད་རང་བཞིན་མེད་པས་ཐ་དད་་
པའི་བདེན་པ་མེད་པར་བློ་འབྱོངས་ཏེ་འཕགས་པའི་ཡེ་ཤེས་ཐོབ་པ་ན། ཞིང་ཁམས་ལ་སོགས་པ་སྣང་བར་གྱུར་ཀྱང་་་་
བདེན་ཞེན་མེད་པས་ཡང་དག་ཀུན་རྫོབ་ཅེས་བྱའོ། །བློ་བདེན་ཞེན་དང་བཅས་པའི་སེམས་རྟོག་དང་སྣང་བ་ཐམས་་་་་
ཅད་ལོག་པའི་ཀུན་རྫོབ། བདེན་ཞེན་མེད་པའི་འཆར་སྒོ་དང་སྣང་བ་ཐམས་ཅད་ཡང་དག་ཀུན་རྫོབ་ཅེས་འདོད་དོ། །
དོན་དམ་པ་ཡང་། སེམས་ཉིད་རང་བཞིན་མེད་པའི་གནས་ལུགས་དང་། ཆོས་ཐམས་ཅད་བདེན་ཞེན་མེད་པ་ཆུ་ཟླའི་་
རང་བཞིན་ཁོང་དུ་ཆུད་ནས། འཁྲུལ་པའི་སྣང་བ་གཞི་མེད་དུ་སྣང་བ་ཙམ་ལ་རང་བཞིན་མེད་པའི་ངོ་བོར་ཤེས་ཏེ།
ཡོད་པ་དང་མེད་པ་ལ་སོགས་པའི་བློ་རྟོག་དབྱིངས་སུ་གྲོལ་བ་ན་དོན་དམ་པའི་གནས་ལུགས་རྟོགས་པ་ཞེས་བྱའོ། །
གཤིས་དེ་ལྟར་གནས་པ་དོན་དམ་དེ་ཉིད་རྟོགས་པས་དོན་དམ་རྟོགས་པའི་བློ་ཞེས་བྱའོ། །སྒྲ་གཅན་འཛིན་གྱིས་ཡུམ་ལ་
བསྟོད་པ་ལས། སྨྲ་བསམ་བརྗོད་མེད་ཤེས་རབ་ཕ་རོལ་ཕྱིན། །མ་སྐྱེས་མི་འགག་ནམ་མཁའི་ངོ་བོ་ཉིད། །སོ་སོ་རང་རིག་
ཡེ་ཤེས་སྤྱོད་ཡུལ་བ། །དུས་གསུམ་རྒྱལ་བའི་ཡུམ་ལ་ཕྱག་འཚལ་ལོ། །ཞེས་པ་ལྟར་སོ་སོ་རང་གིས་རིག་པའི་ཡེ་ཤེས་ལ་་་
དོན་དམ། དེ་རྟོགས་པས་དོན་དམ་བདེན་པ་རྟོགས་པར་བཞེད་དོ། །དེའང་བདེན་པ་གཉིས་རྭ་ལྟར་ཐ་དད་པ་མེད་དེ། །
ཀུན་རྫོབ་ཀྱི་གནས་ལུགས་ཆུའི་ཟླ་བ་ལྟར་མཐོང་དུས་ཟླ་གཟུགས་སྣང་བའི་ཆ་ནས་ཀུན་རྫོབ། ཟླ་བར་བདེན་པ་མེད་་་་
པའི་ཆ་ནས་དོན་དམ། དེ་གཉིས་རྫིང་བུའི་ཆུ་དེར་མེད་ལ་སྣང་བར་ངོ་བོ་གཅིག་པ་བཞིན་དུ་བདེན་པ་དབྱེར་མེད་དམ་



ཟུང་འཇུག དེ་ལྟར་རྟོགས་པའི་བློ་དེ་ལ་བདེན་པ་གཉིས་རྟོགས་པ་ཞེས་བྱའོ། །སྣང་བའི་ཆོས་གཟུགས་སྒྲ་དྲི་རོ་རེག་བྱ་
ཡིད་ཡུལ་བའི་དགག་སྒྲུབ་ཀྱི་བློ་རྟོག་དང་བཅས་པ་འཁྲུལ་སྣང་ཐམས་ཅད་སྒྱུ་མའི་དཔེ་བརྒྱད་ལྟར་སྣང་ལ་མེད་པར་་
རྟོགས་པ་རྣམས་ནི་སྲིད་པའི་དགོན་པ་ལས་ཐར་བའི་ལམ་སྣ་ཟིན་པ་ཞེས་བྱའོ། །དེའང་བློས་དཔྱད་ན་དཔྱད་མི་བཟོད་
པ་ཀུན་རྫོབ། དཔྱད་བཟོད་པ་དོན་དམ་ཞེས་པའང་རྟོག་པའི་རི་མོ་སྟེ་ཀུན་རྫོབ་ཁོ་ནར་མངོན་ནོ། །ཇི་ལྟ་བུ་ཞེ་ན། བློས་
དཔྱད་བཟོད་དེ་བློས་བཏགས་པ་ལ་ལྟོས་སམ་མི་ལྟོས། མི་ལྟོས་ན་དཔྱད་བཟོད་པའི་ཐ་སྙད་དུ་བཞག་ཏུ་མེད་ལ། ལྟོས་
ན་བློ་ཁོ་ན་ཡིན་པས་དཔྱད་བཟོད་མི་བཟོད་གཉིས་པོ་དེ་རྣམ་པ་མ་གཅིག་ཀྱང་བློས་དཔྱད་པར་གཅིག་པས་བློའི་ཡུལ་
ཁོ་ན་ཡིན་པའི་ཕྱིར་ཀུན་རྫོབ་ཡིན་ཏེ། སྤྱོད་འཇུག་ལས། དོན་དམ་བློ་ཡི་སྤྱོད་ཡུལ་མིན། །བློ་ནི་ཀུན་རྫོབ་ཡིན་པར་འདོད།
ཅེས་པས་གསལ་ལོ། །མདོར་དྲིལ་ན་བློའི་སྤྲོས་པ་དང་སྤྲོས་པ་ལཾ་སྣང་བ་རྣམས་ནི་དེའི་ངོར་ཀུན་རྫོབ་ཡིན་ལ། སྤྲོས་པ་་
ཆད་ཅིང་གཟུང་འཛིན་ཞིག་པའི་བློ་དང་བློ་སྣང་ཀུན་དོན་དམ་ཞེས་རྣམ་འབྱོར་པ་ལ་གྲོགས་ཏེ། བདེན་གཉིས་དབྱེར་་
མེད་པས་ཀུན་རྫོབ་ཀྱང་དོན་དམ་དུ་འོང་བའི་སྐབས་སྲིད་པའི་ཕྱིར་རོ། །དེའང་ལྡོག་པ་ཐ་དད་ཀྱང་ངོ་བོ་གཅིག་པའི་་
གནད་ཀྱིས་སོ། །འདིར་ཁས་བླངས་པ་ལྟར་ངོ་བོ་གཅིག་ཐ་དད་གང་ཡང་མ་ཡིན་ཀྱང་། འཇིག་རྟེན་གྲགས་སྡེ་སྤྱོད་པ་་་
ལྟར་ངོ་བོ་གཅིག་ཅེས་བརྗོད་པར་ཟད་དོ། །གྲུབ་མཐས་ཁས་བླངས་པའི་ལྟར་ན་ཀུན་རྫོབ་སྣང་བ་ལྟར། དོན་དམ་སྣང་
བའམ་དོན་དམ་མི་སྣང་བ་ལྟར་ཀུན་རྫོབ་མི་སྣང་བའི་སྐྱོན་ཡོད་དེ། དགོངས་པ་ངེས་འགྲེལ་ལས། འདུ་བྱེད་ཁམས་དང་
དོན་དམ་མཚན་ཉིད་ནི། གཅིག་དང་ཐ་དད་བྲལ་བའི་མཚན་ཉིད་དེ། གཅིག་དང་ཐ་དད་ཉིད་དུ་གང་རྟོག་པ། དེ་དག་
ཚུལ་བཞིན་མ་ཡིན་ཞུགས་པ་ཡིན། ཞེས་སོ། །དེའི་ལྟར་ན་གཅིག་ཐ་དད་དུ་དབྱེ་བ་མེད་པའི་དབྱེར་མེད་དུ་བསྟན་པས་
དོན་ལ་རང་བཞིན་གཉིས་སུ་མེད་པའོ། །འདི་དག་སྒྱུ་འཕྲུལ་ལས། ཀུན་རྫོབ་དོན་དམ་དབྱེར་མེད་པའི། །བདེན་པའི་་་
དཀྱིལ་འཁོར་ཆེན་པོ་རུ། །ཞེས་བསྟན་པ་ཡིན་ནོ། །དེ་ཡང་བདེན་གཉིས་སུ་འབྱེད་པའི་ཐ་དད་དེ་ཉིད། ངོ་བོ་གཅིག་ལ་
ལྡོག་པ་ཐ་དད་དང་། ངོ་བོ་ཐ་དད་དང༌། གཅིག་པ་བཀག་ཙམ་གྱི་ཐ་དད་དང་། དོན་གཅིག་ལ་མིང་གི་རྣམ་གྲངས་ཐ་་
དད་པ་བཞི་ལས་གང་ཡིན་ན། ཐ་སྙད་ཙམ་དུ་མིང་གི་རྣམ་གྲངས་ཙམ་མ་ཡིན་ཏེ། མཚན་ཉིད་དང་རྣམ་པ་ཐ་དད་པའི་
ཕྱིར་རོ། །ངོ་བོ་ཐ་དད་མ་ཡིན་ཏེ་ངོ་བོ་མེད་པའི་ཕྱིར་དང་། ཐ་སྙད་ཙམ་དུ་དབྱེར་མེད་པའི་ཕྱིར་རོ། །གཅིག་པ་བཀག་
ཙམ་གྱི་ཐ་དད་མ་ཡིན་ཏེ། རང་བཞིན་སོ་སོ་བ་མེད་པའི་ཕྱིར་དང་། གཞི་གཅིག་ལ་དབྱེ་དགོས་པའི་ཕྱིར་རོ། །དེས་ན་ཐ་
སྙད་ཙམ་དུ་ན་ཆུ་དང་ཆུ་ཟླ་ལྟར་རང་བཞིན་གཅིག་ལ་ལྡོག་པ་ཐ་དད་པ་ཡིན་ཏེ། བྱང་ཆུབ་སེམས་འགྲེལ་ལས། བུ་རམ་
རང་བཞིན་མངར་བ་དང་། །མེ་ཡི་རང་བཞིན་ཚ་བ་ལྟར། །དེ་བཞིན་ཆོས་རྣམས་ཐམས་ཅད་ཀྱི། །རང་བཞིན་སྟོང་པ་་་་
ཉིད་དུ་གནས། །ཞེས་དང་། ཀུན་རྫོབ་སྟོང་པ་ཉིད་དུ་བཤད། །སྟོང་ཉིད་ཁོ་ན་ཀུན་རྫོབ་སྟེ། །བྱས་པ་དང་ནི་མི་རྟག་་་་་
བཞིན། །མེད་ན་མི་འབྱུང་ངེས་ཕྱིར་རོ། །ཞེས་པ་དང་། རིམ་ལྔར་ཀུན་རྫོབ་དང་ནི་དོན་དམ་དག །སོ་སོའི་ཆར་ནི་ཤེས་
གྱུར་ཏེ། །གང་དུ་ཡང་དག་འདྲེས་གྱུར་པ། །ཟུང་དུ་འཇུག་པར་དེ་བཤད་དོ། །ཞེས་སོ། །དོན་དམ་པར་གཅིག་ཐ་དད་་་་
གང་དུའང་དབྱེ་དུ་མེད་དོ། །བྱམས་པས་ཞུས་པ་ལས། འདུ་བྱེད་ཀྱི་མཚན་མ་ལས་བརྗོད་དུ་མེད་པའི་དབྱིངས་དེ་ཉིད་



ཀྱང་མ་ཡིན་ལ་གཞན་ཡང་མ་ཡིན་ནོ་ཞེས་སོ། །གྲངས་ངེས་པ་ལ། མཐའ་གཞན་བཀག་པ་དང༌། དངོས་པོ་ལ་གནས་པ་
དང་། དགོས་པ་ལ་ལྟོས་པའི་གྲངས་ངེས་གསུམ་ལས། དང་པོ་ཡིན་ཏེ་སྤྲོས་པ་ལས་གྲོལ་མ་གྲོལ་དངོས་འགལ་དུ་ངེས་་་་
པས། བསྒྲུབ་ཕྱོགས་དང་དགག་ཕྱོགས་ཀྱི་ཕུང་གསུམ་ཁེགས་པས་དེ་གཉིས་སུ་གྲངས་ངེས་སོ། །ཡང་ན་ཡུལ་གྱི་རྣམ་པ་་
ནི་ཡུལ་ཅན་ལ་ལྟོས་ནས་འཇོག་པས་ན། ཡུལ་ནི་མཐར་མ་ཐུག་པ་འཁྲུལ་པའི་བློ་དང་། མཐར་ཐུག་པ་མ་འཁྲུལ་པའི་བློ་
གཉིས་ལས་མི་འདའ་འོ། །དེ་ལ་འཁོར་འདས་ཀྱི་ཆོས་རྣམས་ནི་འཁྲུལ་པ་དང༌། ཆོས་ཉིད་དེ་མ་འཁྲུལ་བའི་ཡུལ་ཡིན་་་
པའི་བློའི་དབང་གིས་ཡུལ་གཉིས་སུ་ངེས་ཏེ། རྒྱའི་དབང་གིས་འབུར་ཀྱོང་བཞིན་ནོ། །དེ་སྐད་དུའང་། འཇུག་པ་ལས།
དངོས་ཀུན་ཡང་དག་བརྫུན་པ་མཐོང་བ་ཡིས། དངོས་སྙེད་ངོ་བོ་གཉིས་ནི་འཛིན་པར་འགྱུར། །ཡང་དག་མཐོང་ཡུལ་་་
གང་ཡིན་དོན་དམ་སྟེ། །མཐོང་བ་བརྫུན་པ་ཀུན་རྫོབ་བདེན་པར་གསུངས་སོ། །ཞེས་སོ། །གྲུབ་མཐའི་དབང་གིས་དབྱེ་ན།
ཉན་ཐོས་སྡེ་བ་དག་ཤེས་པའི་དོན་དམ་བློས་དཔྱད་པ་དང་། དངོས་པོའི་དོན་དམ་ཐོ་བས་བཅོམ་པ་ལ་སོགས་པས་མི་ས་
གནོད་པ་སྟེ། ཤེས་པའི་རྒྱུན་དང་། དངོས་པོ་རགས་པ་ཀུན་རྫོབ་ཤེས་པའི་སྐད་ཅིག་མ་དང་། དངོས་པོའི་རྡུལ་ཕྲན་ཆ་་
མེད་པ་དོན་དམ་དུ་འདོད་དེ། མཛོད་ལས། གང་ཞིག་བཅོམ་དང་བློ་ཡིས་གཞན། །བསལ་ན་དེ་བློ་མི་འཇུག་པ། །བུམ་ཆུ་
བཞིན་དུ་ཀུན་རྫོབ་ཏུ། །ཡོད་དེ་དོན་དམ་ཡོད་གཞན་ནོ། །ཞེས་སོ། །མདོ་སྡེ་བ་ཁ་ཅིག་ནི། རྣམ་འགྲེལ་ལས་དོན་བྱེད་་་་་
ནུས་པ་གང་ཡིན་པ། །དེ་འདིར་དོན་དམ་ཡོད་མ་ཡིན། །གཞན་ནི་ཀུན་རྫོབ་ཡོད་པས་པ་སྟེ། །དེ་དག་རང་སྤྱིའི་མཚན་་་
ཉིད་བཤད། །ཅེས་འདོད་དེ་རྟོག་གེ་བ་རྣམས་མཐུན་པར་གནས་སོ། །སེམས་ཙམ་པ་ནི་གཟུང་འཛིན་གཉིས་སྣང་གི་་་་
ཡུལ་དང་ཡུལ་ཅན་ནི་ཀུན་རྫོབ་བདེན་པ། གཉིས་མེད་ཀྱི་ཤེས་པ་ནི་དོན་དམ་བདེན་པར་འདོད་དེ། ཡེ་ཤེས་སྙིང་པོ་་་
ཀུན་ལས་བཏུས་པ་ལས། ཆ་ཤས་ཅན་ཞེས་བྱ་མེད་ཅིང་། །ཕྲ་རབ་རྡུལ་རྣམས་མེད་པ་དང་། །སོ་སོར་སྣང་ལ་དམིགས་་་
མེད་ལ། །ཉམས་སུ་མྱོང་བ་རྨི་ལམ་འདྲ། །གཟུང་དང་འཛིན་པ་ལས་གྲོལ་བའི། །རྣམ་ཤེས་དམ་པའི་དོན་དུ་ཡོད། །བློ་་་
མཚོའི་ཕ་རོལ་ཕྱིན་པ་ཡི། །རྣལ་འབྱོར་སྤྱོད་པའི་གཞུང་ལུགས་བསྒྲགས། །ཞེས་སོ། །དབུ་མ་རང་རྒྱུད་པས་ནི། ཇི་ལྟར་་་
སྣང་བ་ཐམས་ཅད་ཀུན་རྫོབ་ཏུ་གྲུབ་པ་སྒྱུ་མ་ལ་སོགས་པ་དང་། དོན་དམ་པར་མ་གྲུབ་པ་ནམ་མཁའ་ལྟ་བུ་ཞེས་འདོད་
དེ། འཁྲུལ་འཇོམས་ལས། དམིགས་བཅས་ཀུན་རྫོབ་དོན་དམ་དུ། །དམིགས་བྱ་དམིགས་མེད་ཀུན་ལས་གྲོལ། །ཞེས་སོ། །
ཐལ་འགྱུར་བས་ནི། ཇི་ལྟར་སྣང་བ་ཉིད་ཀུན་རྫོབ་དང་སྟོང་པ་དོན་དམ་ཞེས་བྱ་བ་ལས་ཐ་དད་པ་མེད་དེ་གཅིག་དང་
ཐ་དད་པ་ཐམས་ཅད་ལས་འདས་པའི་ཆོས་ཉིད་སྤྲོས་པའི་མཐའ་ཐམས་ཅད་དང་བྲལ་བའི་ཕྱིར་ཞེས་སྣང་དུས་ཉིད་་་་
ནས་སྐྱེ་བ་མེད་པ། འགག་པ་མེད་པ། འོང་བ་མེད་པ། འགྲོ་བ་མེད་པར་འདོད་པས། ཁས་ལེན་པའི་ཀུན་རྫོབ་ཙམ་ཡང་
འགོག་སྟེ། འཇུག་པ་ལས། ཇི་ལྟར་ཁྱོད་ཀྱིས་གཞན་དབང་དངོས་འདོད་ལྟར། །ཀུན་རྫོབ་ཀྱང་ནི་བདག་གིས་ཁས་མ་་་་
བླངས། །ཞེས་སོ། །འོ་ན་སྣང་བ་འདི་སྐྱེ་སོགས་སུ་གྲུབ་མེད་སྙམ་ན། སྐྱེ་མི་སྐྱེ་གྲུབ་མ་གྲུབ་སྣང་བ་ལ་བློས་ཕར་བཏགས་ཀྱི།།
གྲུབ་པ་ག་ལ་ཡོད། ཁྱོད་ཀྱིས་གྲུབ་མཐའ་ཁས་བླངས་པ་བཀག་གི སྣང་ཙམ་བཀག་པ་མེད་དེ། འཕགས་པ་ལྷས། ཇི་ལྟར་
སྣང་ཉིད་དགག་མིན་ཏེ། རྟེན་ཅིང་འབྲེལ་བར་འབྱུང་བའི་ཕྱིར། འདིར་ནི་སྡུག་བསྔལ་རྒྱུར་གྱུར་པའི། བདེན་པར་རྟོག་
74



པ་བཟློག་བྱ་ཡིན། ཞེས་སོ། །སྣང་བ་ནི་མེད་བཞིན་པ་སྟེ། རྩ་ཤེས་ལས། གཟུགས་སྒྲ་རོ་དང་རེག་པ་དང་། །དྲི་དང་ཆོས་
དག་འབའ་ཞིག་སྟེ། །དྲི་ཟའི་གྲོང་ཁྱེར་ལྟ་བུ་དང་། །སྨིག་རྒྱུ་རྨི་ལམ་འདྲ་བ་ཡིན། །སྒྱུ་མའི་སྐྱེས་བུ་ལྟ་བུ་དང་། །གཟུགས་
བརྙན་འདྲ་བ་དེ་དག་ལ། །སྡུག་པ་དང་ནི་མི་སྡུག་པ། །འབྱུང་བར་ཡང་ནི་ག་ལ་འགྱུར། །ཞེས་སོ། །འདིར་གང་གཟུང་ཞེ་
ན། དེ་ཐམས་ཅད་ཀྱི་ལེགས་པའི་ཆ་སྣང་ལ་རང་བཞིན་མེད་པ་ཀུན་གཟུང་ལ། རང་རང་གི་བདེན་ཞེན་གྱིས་སྦྱར་བའི་
གྲུབ་མཐའ་ངན་པ་རྣམས་འདོར་བ་ཡིན་ནོ། །བདེན་པ་འདི་གཉིས་ལ་ཁྱད་པར་ནི་གཤིས་སྨྲ་བསམ་བརྗོད་དུ་མེད་པ་ནི་
དོན་དམ་བདེན་པ། བློས་སྨྲ་བསམ་བརྗོད་པར་བཏགས་ཤིང་སྣང་བ་ནི་ཀུན་རྫོབ་བདེན་པ་ཡིན་ནོ། །དེ་ལ་དོན་དམ་པ་
བདེན་པ་བློས་རྟོགས་སམ་མི་རྟོགས་ཤེ་ན། དོན་དམ་བདེན་པའི་ངོ་བོ་རྟོགས་བྱ་རྟོགས་བྱེད་ལས་འདས་པས་རྟོགས་་་་་
པར་གཞག་ཏུ་མེད་དེ། དཀོན་བརྩེགས་ལས། འོད་སྲུངས། དོན་དམ་པ་སྟོང་པ་ཉིད་གང་ཡིན་པ་དེ་ནི་སུས་ཀྱང་བལྟར་
མེད་པ། མངོན་དུ་བྱར་མེད་པ་ཐོབ་པ་མེད་པ། མ་ཐོབ་པ་མེད་པ་ཡིན་ནོ་ཞེས་སོ། །འོ་ན་འཕགས་པས་མི་རྟོགས་སམ་ཞེ་
ན། དོན་དམ་དང་མཐུན་པའི་བློ་སྐྱེས་པ་ལ་དེ་སྐད་བཏེགས་ཏེ། ཟླ་བ་གྲགས་པས། སྟོང་པ་ཉིད་དང་རྗེས་སུ་མཐུན་པའི་
བློ་སྐྱེས་པ་ལ་ནི་སྟོང་པ་ཉིད་རྟོགས་སོ་ཞེས་བརྗོད་ཀྱི། སྟོང་པ་ཉིད་ནི་རྟོགས་པ་མ་ཡིན་ནོ། །ཞེས་པ་ལྟར་རོ། །དཔེར་ན་
ནམ་མཁའི་རང་བཞིན་གོ་འབྱེད་པ་ར་རྟོགས་པས་ནམ་མཁའ་ཉིད་བློ་དང་དབྱེར་མེད་དུ་མ་གྱུར་པ་བཞིན་ནོ། །རྡོ་རྗེ་་་
གཅོད་པ་ལས་ཀྱང་། གང་དག་ང་ལ་གཟུགས་སུ་མཐོང་། །གང་དག་ང་ལ་སྒྲར་ཤེས་པ། །ལོག་པའི་ལམ་ལ་ཞུགས་པ་སྟེ། །
སྐྱེ་བོ་དེ་དག་ང་མི་མཐོང་། །སངས་རྒྱས་རྣམས་ནི་ཆོས་ཉིད་ལྟ། །འདྲེན་པ་རྣམས་ནི་ཆོས་ཀྱི་སྐུ། །ཆོས་ཉིད་ཤེས་པར་བྱ་
མིན་པས། །དེ་ནི་རྣམ་པར་ཤེས་མི་ནུས། །ཞེས་གསུངས་པ་བཞིན་ནོ། །གཞན་ཡང་སངས་རྒྱས་པ་དེའི་ཚེ་དོན་དམ་པའི་
བདེན་པ་དང་སངས་རྒྱས་ཐ་དད་མེད་པས་རྟོགས་བྱ་རྟོགས་བྱེད་གཉིས་སུ་གྱུར་པ་མེད་ལ། འཕགས་པའི་བདེན་མཐོང་
གི་ཚེའང་སེམས་ཉིད་དོན་གྱི་ཡེ་ཤེས་གཉིས་སུ་མེད་པ་མཐོང་བ་དེའི་ཚེ་ནི་རྟོགས་བྱ་རྟོགས་བྱེད་གཉིས་སུ་མེད་པས་་་
ཀྱང་རྟོགས་པ་དང་། མ་རྟོགས་པ་ཞེས་རྩོད་པས་ངལ་བ་དོན་མེད་དོ། །དོན་དམ་པའི་ངོ་བོ་ལ་རྟོགས་བྱ་རྟོགས་བྱེད་་་་་
མེད་ཅེས་བརྗོད་པས། གང་ཟག་གིས་དེ་མི་རྟོགས་པར་ཐལ་ལོ་ཞེས་པའང་དོན་ལ་མ་འབྲེལ་བས་བཞད་གད་དུ་གྱུར་པ་
ཞིག་གོ །མེ་འདི་ཚ་ཞིང་བསྲེག་གོ་ཞེས་བརྗོད་པས་སྐྱེས་བུས་བྱ་བ་མི་བྱེད་པར་ཐལ་ལོ་ཞེས་བརྗོད་པ་དང་འདྲ་བར་་་་
སེམས་སོ། །ནམ་མཁའ་སེམས་པ་དང་རྟོག་པ་ལ་སོགས་སྤྲོས་པའི་མཐའ་ལས་འདས་ཀྱང་སྐྱེས་བུས་འཇལ་བ་ལྟར། དོན་
དམ་སྤྲོས་བརྗོད་ལས་འདས་པ་ཉིད་རྣལ་འབྱོར་པས་འཇལ་བར་བྱེད་པ་ཡིན་ནོ། །དེའི་ཆེ་བས་སྡུག་བསྔལ་ལས་གྲོལ་་་་
ཞིང་སེམས་ཀྱི་དམ་པ་འོད་གསལ་བ་མངོན་དུ་བྱེད་པ་འདི་ནི་འཐད་པ་དང་བཅས་པ་ཉིད་དོ། །དེའང་བདེན་པ་གཉིས་
ཀྱི་རང་བཞིན་མ་ཤེས་ན་ཟབ་མོའི་དེ་ཁོ་ན་ཉིད་མི་ཤེས་ཏེ། རྩ་ཤེ་ལས། གང་དག་བདེན་པ་འདི་གཉིས་ཀྱི། །རྣམ་དབྱེ་་་
རྣམ་པར་མི་ཤེས་པ། །དེ་དག་སངས་རྒྱས་བསྟན་པ་ཡི། །ཟབ་མོའི་དེ་ཉིད་རྣམ་མི་ཤེས། །ཞེས་སོ། །ཤེས་པའི་ཡོན་ཏན་ནི།
ཇི་སྐད་དུ། གང་དག་བདེན་པ་འདི་གཉིས་ལ། །བརྟེན་ནས་བྱང་ཆུབ་ཚོགས་བསགས་ཏེ། །དེ་དག་སྲིད་ལས་ཡེ་ཤེས་ཀྱི། །
ཕུན་ཚོགས་ཕ་རོལ་འགྲོ་བ་ཉིད། །ཅེས་སོ། །དེའང་ཆོས་ཐམས་ཅད་མེད་ལ་སྣང་བ་སྟོང་པ་ཉིད་ཀྱི་རོལ་པར་ནི་གང་་་་
75



ཡང་ཤོང་བས་འཐད་ཅིང་། དེ་ལས་གཞན་ལ་མི་འཐད་པ་ཉིད། སྔ་མ་ལས། གང་ལ་སྟོང་པ་ཉིད་རུང་བ། །དེ་ལ་ཐམས་
ཅད་རུང་བར་འགྱུར། །གང་ལ་སྟོང་ཉིད་མི་རུང་བ། །དེ་ལ་ཐམས་ཅད་རུང་མི་འགྱུར། །ཞེས་པ་དང་། སྟོང་ལ་འདི་དག་
ཀུན་འཐད་ཀྱི། །མི་སྟོང་པ་ལ་འཐད་མ་ཡིན། །ཞེས་སོ། །མདོར་དྲིལ་ན་མ་དག་པ་འཁྲུལ་བའི་ཆོས་ཀུན་རྫོབ་པ་རྨི་ལམ་་
ལྟ་བུ་འདི་དག་མི་བདེན་པ། སླུ་བ། བྱིས་པ་འབྲིང་བ། འལ་འོལ་ཙམ་ལས་ངོ་བོ་དང་ངོས་གཟུང་མེད་པ་ཡིན་ནོ། །དག་
པ་ཆོས་ཉིད་ཀྱི་རང་བཞིན་འོད་གསལ་ཡེ་ཤེས་ཀྱི་གནས་ལུགས་ཟབ་ཞི་སྤྲོས་པ་དང་བྲལ་བ་ནི་འཕོ་འགྱུར་མེད་པ། ལྷུན་
གྱིས་གྲུབ་པ། བསམ་གྱིས་མི་ཁྱབ་པའི་ཆོས་ཉིད་ཡིན་ནོ། །དེའང་ཀུན་རྫོབ་ཀྱི་བདེན་པ་ལས་བསོད་ནམས་ཀྱི་ཚོགས་རྨི་
ལམ་སྒྱུ་མ་ལྟ་བུར་གསོག་ཅིང་། དོན་དམ་པའི་བདེན་པ་ལས་ཡེ་ཤེས་ཀྱི་ཚོགས་ཆོས་ཉིད་ནམ་མཁའ་ལྟ་བུའི་དོན་་་་་་
བསྒོམས་པས། འབྲས་བུ་གཟུགས་སྐུ་དམ་པ་དང་། ཆོས་སྐུ་དམ་པ་གཉིས་མངོན་དུ་བྱེད་པ་ཡིན་ནོ། །ཞེས་གསུངས་སོ། །
གཉིས་པར་རང་ཟོམ་ཆོས་ཀྱི་བཟང་པོའི་གསུང་རབ་ལས་ཇི་ལྟར་འབྱུང་བ་ནི། རྗེ་དེ་ཉིད་ཀྱི་བདེན་གཉིས་ཀྱི་རྣམ་
པར་བཞག་པ་ལས། སངས་རྒྱས་པའི་གནས་ལུགས་ལ། སེམས་ཙམ་གྱི་གྲུབ་མཐའ་འཛིན་པ་རྣམས། སྐུ་དང་ཡེ་ཤེས་ཀྱི་
བཀོད་པ་ཡོད་པར་འདོད་པ་ནི། རང་གི་གྲུབ་མཐའ་རྣམ་པ་དང་བཅས་པའམ། རྣམ་པ་མེད་པའི་ཚུལ་དང་མཐུན་པར་
འཛིན་པ་ཡིན་པས། སངས་རྒྱས་པ་ལ་རྩོད་གཞི་མེད་དེ། གལ་ཏེ་རྩོད་པར་འདོད་ན། སེམས་དང་སེམས་ལས་བྱུང་བའི་
རང་བཞིན་དངོས་པོའི་གནས་ལུགས་ཉིད་ལ་རྩོད་དུ་ཟད་དོ། །གང་དག་དབུ་མ་ཡན་ཆད་ཀྱི་གྲུབ་མཐའ་འཛིན་པ་་་་
རྣམས། དོན་དམ་པར་སྤྲོས་པ་དང་བྲལ་བར་འདོད་པ་དང་། ཀུན་རྫོབ་སྒྱུ་མ་ཙམ་དུ་འདོད་པ་གཉིས། སངས་རྒྱས་ལ་་་
ལྡན་པར་སྒྲུབ་ཏུ་མི་རུང་སྟེ། དངོས་པོའི་ངོ་བོ་ཉིད་ལ་མཚན་ཉིད་འགལ་བ་གཉིས་ལྡན་དུ་མི་རུང་བའི་ཕྱིར་རོ། །དོན་་་་
དམ་པ། ཀུན་རྫོབ་ཅེས་བྱ་བ་རྣམ་པར་བཞག་པ་གཉིས་སུ་བཀོད་པ་འདི་ཡང་། བློ་རྣམ་པ་གཉིས་ཀྱི་དབང་དུ་བཞག་པ་
སྟེ། བློ་གཉིས་ཀྱིས་ཇི་ལྟར་བཞག་པ་དེ་ལྟར་གཉིས་ཀ་བདེན་ན་དངོས་པོའི་གནས་ལུགས་ཉམས་སོ། །གལ་ཏེ་གཉིས་ག་
མི་བདེན་ན་ཡང་དངོས་པོའི་གནས་ལུགས་ཉམས་སོ། །གལ་ཏེ་གཅིག་ནི་བདེན་ལ་གཅིག་ནི་བདེན་པ་མ་ཡིན་ན་ནི།
གང་བདེན་པ་དེ་དངོས་པོའི་གནས་ལུགས་ཡིན་པར་རེ་ཞིག་སྐབས་སུ་བཞག་ཏུ་རུང་ངོ༌། །དཔེར་ན་དུང་ལ་མིག་སེར་་
ཅན་གྱིས་སེར་པོ་མཐོང་ཞེས་སོགས་དང་། ཡང་དེ་ལས། གྲངས་གཅིག་ཏུ་མཐོང་སྟེ། དེ་དག་ཐམས་ཅད་ལ་ཡང་རང་་་་
རང་གི་བློའི་ཡུལ་དུ་སྣང་བ་ཙམ་ལ་ནི་སྒྲོ་སྐུར་དུ་མེད་དེ། བདེན་པ་ཐ་དད་འཇུག་ཏུ་རུང་བ་སྣང་བ་དེ་དག་ཐམས་ཅད་
དུང་གི་མཚན་ཉིད་ཀྱི་གནས་ལུགས་ཡིན་པར་ནི་བསྒྲུབ་ཏུ་མི་རུང་སྟེ། ཐམས་ཅད་བདེན་པའི་ཕྱིར་དུང་གི་གནས་
ལུགས་ཉམས་སོ། །གལ་ཏེ་ཐམས་ཅད་རྫུན་ན་ཡང་དུང་གི་གནས་ལུགས་ཉམས་སོ། །གལ་ཏེ་མིག་དག་པའི་སྣང་བ་ནི། །
ཇི་ལྟར་སྣང་བ་དེ་ལྟར་ཡོད་ཅིང་ཡིན་པར་བདེན་ལ། སྣང་བ་གཞན་ནི་དེ་ལྟར་ཡོད་པ་མ་ཡིན་ན། གང་ཕྱིན་ཅི་མ་ལོག་
པ་དེ་ཁོ་ན་དུང་གི་གནས་ལུགས་ཡིན་ནོ། །དེ་བཞིན་དུ་བདེན་པ་གཉིས་ནི་དངོས་པོའི་གནས་ལུགས་སུ་མི་རུང་ལ། །
སངས་རྒྱས་ལ་ཡང་ཕྱིན་ཅི་ལོག་མངའ་བར་མི་རུང་ངོ༌། །གང་ཀུན་རྫོབ་ཏུ་བཞག་པའི་ཆོས་དེ་ནི་དེ་བཞིན་དུ་བསྒྲུབ་ཏུ་
མི་རུང་བས། འཁྲུལ་བའི་ཁོངས་སུ་མི་འདུ་བའི་གནས་མེད་དོ། །སྤྱིར་འཁྲུལ་མ་འཁྲུལ་གཉིས་ཀྱང་ལྟོས་པས་གྲུབ་པ་་་
76



ཡིན་པས། ཤིན་ཏུ་འཁྲུལ་བ་དག་ལ་ལྟོས་ན་མ་འཁྲུལ་བར་གཞག་ཏུ་རུང་བའི་སྐབས་ཡོད་ཀྱང་། མཐར་གཏུགས་ན་་་་་
གང་ལ་སྐྱོན་མ་རྙེད་པ་ཞིག་བདེན་པར་ཐ་སྙད་དུ་གདགས་སོ། །དེ་བས་ན་བདེན་པ་གཉིས་དབྱེར་མེད་པའི་ཚུལ་དང་།
བདེན་པ་གཉིས་སུ་འདོད་པའི་ཚུལ་གཉིས་ཀྱང་། ཆོས་ཀྱི་དབྱིངས་རྣམ་པར་དག་པ་གང་ཡིན་པ་དེ་ཉིད་དེ་བཞིན་་་་་
གཤེགས་པའི་སྙིང་པོ་ཆོས་ཐམས་ཅད་ཀྱི་རང་བཞིན་ཡིན་པར་གཟུང་དགོས་སོ། །གཏན་ཚིགས་དེ་རྒྱས་པར་བཤད་དེ་
བསྟན་ན། ལ་ལ་དག་འདི་སྐད་དུ། སངས་རྒྱས་ཀྱིས་ཆོས་ཀྱི་དབྱིངས་རྣམ་པར་དག་པ་ཙམ་ཡིན་པར་ཤེས་པ་གང་གིས་
ཤེས་ཞེ་ན། འདི་བརྗོད་པར་བྱ་སྟེ། སྐུ་དང་ཡེ་ཤེས་ཀྱི་བཀོད་པ་ཡོད་པར་གང་གིས་ཤེས། མངོན་སུམ་གྱིས་གྲུབ་ཅེས་བྱ་་
བ་ནི་མངོན་དུ་མ་བྱས་ཐུགས་རྗེའི་བྱིན་རླབས་འབྱུང་བར་གཉི་ག་ལ་གྲུབ་པས། འབྲས་བུ་དམིགས་པའི་ཕྱིར་རོ་ཞེ་་་
ཟེར་ན་ནི། འབྲས་བུའི་སྒོ་ནས་རྒྱུ་ཡོད་པ་གྲུབ་ཀྱང་། རྟེན་གྱི་རྒྱུ་གདོན་མི་ཟ་བར་དགོས་པ་མ་གྲུབ་བོ། །གང་ཡང་འདི་
སྐད་དུ། ཤེས་བྱའི་གནས་ལུགས་བདེན་པ་གཉིས་ཀྱི་ཚུལ་དང་ལྡན་པ་ཡིན་པས། སངས་རྒྱས་ཀྱི་ས་ལ་ཡང་བདེན་པ་་་་
གཉིས་ཀྱི་ཚུལ་དང་འབྲལ་དུ་མི་རུང་སྟེ། རང་བཞིན་གྱི་གཏན་ཚིགས་ཀྱིས་གྲུབ་བོ་ཞེ་ན། དེ་ནི་གོང་དུ་བསྟན་པ་ཉིད་་་་
རང་བཞིན་གྱི་གཏན་ཚིགས་ཡིན་ཏེ། གཏན་ཚིགས་འདིས་ནི་ཁོ་བོ་ཅག་གི་གཞུང་སྒྲུབ་པར་བྱེད་དོ། །འདི་ལྟར་རིགས་་
པའི་བསྟན་བཅོས་ལས། གཏན་ཚིག་སྤྱིའི་མཚན་ཉིད། དེའི་ཆ་ཡིས་ཁྱབ་པ་ཡིན་པར་བསྟན་ལ། ཁྱབ་པའང་མེད་ན་མི་་
འབྱུང་བའི་ཕྱིར། ཁྱབ་པ་གྲུབ་པ་ཡིན་པས། གཏན་ཚིགས་ཐམས་ཅད་ལ་རང་བཞིན་གྱི་གཏན་ཚིགས་ཀྱིས་ཁྱབ་སྟེ། འདི་
ལྟར་རང་བཞིན་གཞར་དུ་མི་སྲིད་པར་ངེས་ན་རིགས་པ་ལ་སྐྱོན་གྱིས་མི་བརྫི་སྟེ། དེ་ཡང་འདི་ལྟར་གང་ཞིག་ཡོད་ན་་་་་
གང་ཞིག་མེད་པ་མི་སྲིད་པ་དང་། གང་ཞིག་མེད་ན་གང་ཞིག་ཡོད་པ་མི་སྲིད་པ་དང་། གང་ཞིག་ཡོད་ན་གང་ཞིག་ཡོད་
པ་མི་སྲིད་པ་དང་། གོང་ཞིག་མེད་ན་གང་ཞིག་མེད་པ་མི་སྲིད་པ་དང་། དངོས་པོ་རྣམས་ཀྱི་རང་བཞིན་གྱི་ཚུལ་རྣམ་པ་
བཞི་བོ་འདིས་ནི། རིགས་པ་ཇི་སྙེད་པ་བསྡུས་ཏེ། འདི་ལྟར་སྒྲ་དང་ཚད་མའི་བསྟན་བཅོས་དང་། དེ་བཞིན་དུ་རིག་པའི་
བསྟན་བཅོས་ཇི་སྙེད་པ་དང་། མདོ་སྡེ་དང་། རྒྱུད་དང་ལུང་དང་མན་ངག་རྣམས་སུ། གཏན་ཚིགས་ཇི་སྙེད་བཞག་པ་
ཐམས་ཅད་རང་བཞིན་འདི་རྣམས་ལས་འདའ་བ་མི་དམིགས་སོ། །འདི་རྣམས་ཀྱིས་ངེས་པར་གྲུབ་པ་གང་ཡིན་པ་དེ་ལ།
ཉེས་སྐྱོན་ལྡན་པ་ཡང་མི་དམིགས་སོ། །དེ་བས་ན་གཏན་ཚིགས་ཐམས་ཅད་ཀྱི་སྤྱིའི་མཚན་ཉིད་རང་བཞིན་གྱི་གཏན་་་་
ཚིགས་ཡིན་ནོ། །དེ་ལ་གང་ཞིག་ཡོད་ན་གང་ཞིག་མེད་པ་མི་སྲིད་པ་ནི། རང་གི་ངོ་བོ་ཡོད་ན་རང་གི་ངོ་བོ་མེད་པ་མི་་་
སྲིད་པ། བུམ་པ་ཡོད་ན་བུམ་པ་མེད་པ་མི་སྲིད་པ་ལྟ་བུ་དང༌། རང་གི་རང་བཞིན་ཡོད་ན་དེའི་རང་བཞིན་མེད་པ་མི་་་
སྲིད་པ། བུམ་པའི་རང་བཞིན་བྱས་པ་ཡོད་ན་དེའི་རང་བཞིན་མི་རྟག་པ་མེད་པ་མི་སྲིད་པ་ལྟ་བུ་དང་། འབྲས་བུ་ཡོད་
ན་དེའི་རྒྱུ་དང་བྱེ་བྲག་གི་ཆོས་དག་མེད་པ་མི་སྲིད་པ། དུ་བ་ཡོད་ན་མེའམ་ཡོན་ཏན་གྱི་ཆོས་གསལ་བ་ལ་སོགས་པ་མེད་
པ་མི་སྲིད་པ་ལྟ་བུ་དང་། ཁྱད་པར་ཡོད་ན་ཁྱད་པར་ཅན་མེད་པ་མི་སྲིད་པ། སྲ་བ་ཡོད་ན་སྲ་བ་ཅན་མེད་པ་མི་སྲིད་ལྟ་
བུའོ། །དེ་ལ་གང་ཞིག་མེད་ན་གང་ཞིག་ཡོད་པ་མི་སྲིད་པ་ནི། དེ་དག་ལས་བཟློག་པ་ཉིད་དེ། འདི་ལྟར་རང་གི་ངོ་བོ་་་་
མེད་ན་རང་གི་ངོ་བོ་ཡོད་པ་མི་སྲིད་པ། བུམ་པ་མེད་ན་བུམ་པ་ཡོད་པ་མི་སྲིད་པ་ལྟ་བུ་དང་། དེ་བཞིན་དུ་སྦྱར་ཏེ། མི་
??



རྟག་པ་མེད་ན་བྱས་པ་ཡོད་པ་མི་སྲིད་པ་ལྟ་བུ་དང་། མེ་མེད་ན་དུ་བའམ་དེའི་བྱེ་བྲག་གི་ཆོས་ཡོད་པ་མི་སྲིད་པ་ལྟ་བུ་
དང་། ཤིང་མེད་ན་ཤིང་ཤ་བ་ཡོད་པ་མི་སྲིད་པ་ལྟ་བུ་དག་གོ །དེ་ལ་གང་ཞིག་ཡོད་ན་གང་ཞིག་ཡོད་པ་མི་སྲིད་པ་ནི།
དངོས་པོ་གང་དག་རྒྱུན་ལྡན་ཅིག་སྐྱེ་བར་འགལ་བ་དམིགས་པ་སྟེ། དེས་ཡིན་ནམ་དཔྱད། དངོས་པོ་ཡོངས་སུ་ཉམས་་་
པར་འགྱུར་བའི་རྒྱུ་དམིགས་པ་སྟེ། ཚ་བ་དང་གྲང་བའི་རེག་པ་ལྟ་བུའོ། །གང་ཞིག་མེད་ན་གང་ཞིག་མེད་པ་མི་སྲིད་པ་
ནི། ཆོས་གང་རང་གི་རང་བཞིན་བཟློག་ཅིང་བཀག་ན་དེའི་རང་བཞིན་གང་ཡིན་པ་དེ་ཉིད་ལས། གཞན་ཕུང་པོ་གསུམ་
པ་མི་སྲིད་པ་དག་སྟེ། འདི་ལྟར་དངོས་པོ་མེད་ན་སྟོང་པ་ཉིད་མེད་པ་མི་སྲིད་པ་དང་། དེ་བཞིན་དུ་མཚན་མ་མེད་ན་་་་
སྤྲོས་པ་ཞི་བ་དང་། སྨོན་པ་མེད་ན་སྡུག་བསྔལ་ངེས་པར་འབྱིན་པ་དང་། གཞན་ཡང་། རྣམ་པར་གྲོལ་བ་མེད་ན་འཁྲུལ་
པ་མེད་པ་མི་སྲིད་པ་དང་། འཁྲུལ་པ་མེད་ན་རྣམ་པར་གྲོལ་བ་མེད་པ་མི་སྲིད་པ་ལྟ་བུ་དག་གོ །དེ་ལ་ཚུལ་དང་པོས་ནི།
རང་བཞིན་གང་ཞིག་གྲུབ་ན་རང་བཞིན་གང་ཞིག་མི་འགྲུབ་མི་སྲིད་པའི་ཚུལ་ལོ། །དེ་བཞིན་དུ་གཉིས་པས་ནི་དགག་་་
པས་དགག་པ་སྒྲུབ་བོ། །གསུམ་པས་ནི་སྒྲུབ་པའི་ཚུལ་གྱིས་དགག་པ་སྒྲུབ་པར་བྱེད་དོ། །བཞི་པས་ནི། དགག་པའི་ཚུལ་་
གྱིས་སྒྲུབ་པ་ངེས་པར་བྱེད་པ་སྟེ། ཚུལ་བཞིའི་སྒོ་ནས་བརྗོད་པའོ། །གཏན་ཚིགས་སྤྱིའི་ཚུལ་དེ་ལྟར་ཡིན་པ། དེ་བས་ན་་
སངས་རྒྱས་པའི་ཆོས་ཀྱི་ཚུལ་དཔོག་པར་བྱེད་པའི་སྐབས་འདིར་ཡང་འདི་ལྟར་བརྟག་པར་བྱ་སྟེ། འདི་ལྟར་ཉན་ཐོས་་་
ཀྱི་ཐེག་པ་ནས་བཞི་བཟུང་ནས། རྫོགས་པ་ཆེན་པོའི་མཐར་ཐུག་གི་བར་དུ། གང་ཞིག་ཡང་དག་པའི་དོན་མཐོང་ན་་་་་
རྣམ་པར་གྲོལ་ལོ། །ཞེས་ཐུན་མོང་དུ་གྲགས་པ་ཡིན་ལ། འཕགས་པ་རྣམ་པར་གྲོལ་བ་བརྙེས་པ་རྣམས་ཀྱིས། གལ་ཏེ་ཆོས་
ཐམས་ཅད་ལ་སྟོང་པ་ཉིད་ཀྱི་མཚན་ཉིད་དུ་མཐོང་བས། རྣམ་པར་གྲོལ་བ་བརྙེས་པ་ཞིག་ན་ནི། སྟོང་པ་ཉིད་ཡང་དག་
པའི་དོན་དུ་ངེས་སོ། །གལ་ཏེ་དངོས་པོའི་མཚན་ཉིད་དུ་མཐོང་བས། རྣམ་པར་གྲོལ་བ་བརྙེས་པར་ཞིག་ན་ནི། དངོས་པོ་
ཡང་དག་པའི་དོན་དུ་འགྱུར་ཏེ། དེ་བས་ན་དངོས་པོ་དང་དངོས་པོ་མེད་པའདི་གཉིས་གང་མཐོང་བས་གྲོལ་བ་དེ་ནི་་་
ཡང་དག་པའི་བདེན་པ་ཡིན་པར་ངེས་ལ་གང་མཐོང་བས་བཅིངས་པ་དེ་ནི། ཕྱིན་ཅི་ལོག་འཁྲུལ་པ་ཡིན་པར་ངེས་སོ། །
དེ་བས་ན་འདི་ལྟར་འགྱུར་ཏེ། གང་ཞིག་མཐོང་བས་རྣམ་པར་གྲོལ་བ་ཡོད་ན། མཐོང་བ་དེ་བདེན་པ་མ་ཡིན་པ་མི་སྲིད་
དོ། །གཞན་ཡང་གང་ཞིག་མཐོང་བས་བཅིང་བར་འགྱུར་བ་ཡོད་ན། མཐོང་བ་དེ་ནི་ཕྱིན་ཅི་ལོག་འཁྲུལ་པ་མ་ཡིན་པ་མི་
སྲིད་དོ། །འདི་ནི་གང་ཞིག་མེད་པ་མི་སྲིད་པ་རིགས་པའི་ཚུལ་གྱིས་གྲུབ་བོ། །ཡང་འདི་ལྟར་སེམས་ཅན་ཐམས་ཅད་ཀྱིས་
ཆོས་རྣམས་ལ་དངོས་པོ་དང་མཚན་མར་བཟུང་བས། རྣམ་པར་གྲོལ་བ་མེད་པས། དངོས་པོར་མཐོང་བ་བདེན་པའི་་་་
མཚན་ཉིད་ཡིན་མི་སྲིད་དོ། །གཞན་ཡང་འཕགས་པ་ལ་འཁྲུལ་བ་མེད་ན། འཁྲུལ་བའི་རང་བཞིན་གྱིས་ཁྱབ་པའི་ཆོས་་
ལྡན་དུ་མི་རུང་བའི་ཚུལ་ཡང་དེ་འདྲའོ། །འདིར་ནི་གང་ཞིག་མེད་ན་ཡོད་པ་མི་སྲིད་པའི་རིགས་པའི་ཚུལ་ལོ། །ཚུལ་་་་་
གཉིས་པོ་དེ་ཡང་དེ་ཉིད་ཀྱི་ཤུགས་ཀྱིས་རྟོགས་པར་བྱའོ། །དེ་བས་ན། འདི་ལྟར་འགྱུར་ཏེ་ཤེས་བྱའི་གནས་ལུགས་སྤྲོས་
པ་དང་བྲལ་བ་ཉིད་བདེན་ན་ནི། རྣམ་པར་གྲོལ་བ་བརྙེས་པ་རྣམས་ཀྱང་དོན་དེ་གཟིགས་པས་གྲོལ་བ་ཡིན་པར་འགྱུར་
ཏེ། བདེན་པའི་ཕྱིར་གྲོལ་བ་ཐོབ་བོ། །ཞེས་བྱའོ། །དེ་བཞིན་དུ་གྲོལ་བའི་ཕྱིར་བདེན་པ་ཡིན་ནོ། །ཞེས་བྱ་བ་ཡང་གྲུབ་བོ། །



དེ་བཞིན་དུ་མི་བདེན་ཞིང་འཁྲུལ་བའི་ཕྱིར་མ་གྲོལ་ལོ། །ཞེས་བྱ་བ་དང་། མ་གྲོལ་བའི་ཕྱིར་འཁྲུལ་བའོ། །ཞེས་ཀྱང་གྲུབ་
བོ། །དེ་བས་ན་འཕགས་པ་བདེན་པ་མཐོང་བ་རྣམས་ཀྱི་བདེན་པ་ཉིད་མཐོང་བར་ཁས་བླངས་པས་རྫུན་པ་མཐོང་བར་
མི་རུང་ལ། གལ་ཏེ་རྫུན་པ་ལ་ངོ་བོ་ཉིད་མཐོང་དུ་ཡོད་ན་རྫུན་པ་ཉིད་དུ་ཡང་མི་འགྱུར་རོ། །སེམས་ཅན་རྣམས་མ་་་་
བདེན་པ་མཐོང་བ་འཁྲུལ་བ་ཅན་ཡིན་པར་ཁས་ལེན་པས། དོན་ངོ་བོ་ཉིད་ཉིད་མེད་བཞིན་དུ་ཡོད་པ་ལྟ་བུ་སྣང་བ་ལ་
འགལ་བ་མེད་དོ། །ནམ་མཁའི་སྐྲ་ཤད་ལྟ་བུའོ། །དེ་བས་ན་ཀུན་རྫོབ་ཀྱི་རང་བཞིན་གྱིས་ཁྱབ་པའི་ཆོས་སངས་རྒྱས་ཀྱི་ས་
ས་ལ་ལྡན་པར་སྒྲུབ་ཏུ་མི་རུང་ངོ༌། །དེ་ནི་དོན་གྱི་རིགས་པའོ། །སྒྲའི་འཇུག་ཚུལ་གྱི་དོན་དང་ཡང་འགལ་ཏེ། འདི་ལྟར།
སམ་སྲི་ཏ་ཞེས་བྱ་བ། སམ་ནི་ཉེ་བར་བསྒྱུར་བའི་ཚིག་གི་ཕྲད་དེ། ཀུན་ནས་ཡང་དག་པ། སྲི་ཏའི་སྒྲ་ནི་བརྫབས་པ་དང་།
སྒྲིབ་པ་དང་། བཅིངས་པ་གསུམ་ལ་འཇུག་སྟེ། འདི་ལྟར་དངོས་སུ་འཁྲུལ་བའི་བློ་སྣང་བ་དང་བཅས་པ་ལ་བྱ་སྟེ། འདི་་
ཉིད་ཡང་དག་པའི་དོན་གཏན་ལ་ཕབ་པ་མ་ཡིན་ཏེ་རང་བྱན་དུ་ཀུན་ནས་བརྫབས་པ་ཡིན་པས་ཀུན་རྫོབ་ཅེས་བྱའོ། །
རང་བཞིན་དུ་འཁྲུལ་བའི་བློ་འདི་ཉིད་ཀྱིས་ཕྱིན་ཅི་མ་ལོག་པའི་དོན་རྒྱུད་ལ་སྐྱེ་བའི་གེགས་སུ་གྱུར་པས་ཡང་དག་སྒྲིབ་
ཅེས་ཀྱང་བྱའོ། །དེ་བཞིན་དུ་བློ་འཁྲུལ་བ་ཉིད་ཀྱིས་རང་གིས་རང་བཅིངས་ཏེ་རྣམ་པར་གྲོལ་བ་མ་ཐོབ་པས་ཀུན་ནས་་
བཅིངས་པའམ་བསྡམས་པ་ཞེས་ཀྱང་བྱ་སྟེ། དེ་བས་ན་སྒྲ་འདི་གསུམ་གྱིས་བརྗོད་དུ་རུང་བའི་དོན་ཐམས་ཅད་གང་ཅི་
ཡང་རུང་སྟེ། སངས་རྒྱས་ལ་ལྡན་པར་སྒྲུབ་ཏུ་མི་རུང་ངོ༌། །སྒྲ་དེའི་ཟླ། པ་ར་ཨནྡྲ་ཞེས་བྱ་བ། པ་ར་ནི་དམ་པ། ཨནྡྲ་ཞེས་
བྱ་བ་ནི་དངོས་སུ་བློ་ཡི་གཏད་པ་ལ་འཇུག་སྟེ། ཡུལ་དང་ནོར་ལ་སོགས་པ་དགོས་ལ་ཡང་འཇུག་པས་དོན་ཞེས་བརྟགས་
ཏེ། འདི་ལྟར་བློས་གཏད་པ་རྣམས་ཀྱི་ནང་ན་དམ་པ་ཡིན་པས། དོན་དམ་པ་ཞེའམ། བློ་དམ་པ་རྣམས་ཀྱི་གཏད་ཕུག་་་་
ཡིན་པས། དམ་པའི་དོན་ཞེའམ། དོན་ཡང་ཡིན་ལ་དམ་པ་ཡང་ཡིན་པས་དོན་དམ་པ་ཞེས་བྱ་སྟེ། དེ་བས་ན་སྒྲ་འདིས་་
བརྗོད་དུ་རུང་བའི་དོན་གང་ཅི་ཡང་རུང་སྟེ་སངས་རྒྱས་ལ་ལྡན་པར་སྒྲུབ་པ་ལ་ནི་འགལ་བ་ག་ལ་དམིགས་ཀྱི། ངེས་པ་
ཁོ་ན་ཡིན་ནོ། །མདོ་ཡི་དོན་ནི་འདི་ཁོ་ནས་ཡོངས་སུ་རྫོགས་སོ། །རྒོལ་བ་ལ་ལ་དག་འདི་སྐད་དུ། སངས་རྒྱས་ཀྱི་རྣམ་་་་་
པར་མི་རྟོག་པ་ཙམ་གྱི་ཡེ་ཤེས་ནི་དོན་དམ་པའི་ཡུལ་ཅན་ཡིན་ཏེ། ཡང་དག་པའི་དོན་མཐོང་བའོ། །རྣམ་པར་རྟོག་པ་་
ཐམས་ཅད་དང་བྲལ་བར་སྐྱེ་བ་ཡིན་པས་ཆོས་ཉིད་དང་མཐུན་པར་སྐྱེ་བ་སྟེ། དེ་བས་ན་འདིའི་ལྡན་པ་ལ་འགལ་བ་་་་
མེད་དོ་ཞེ་ན། འདི་བརྗོད་པར་བྱ་སྟེ། རང་རིག་པ་ཉིད་དངོས་པོའི་མཚན་ཉིད་ཡིན་ན་དེ་ལྡན་བཞིན་དུ་གྲོལ་ན། གོང་་
གི་སྐྱོན་ལས་མ་འདས་སོ། །དངོས་པོ་མེད་པའི་དོན་མཐོང་ན། གཟུང་འཛིན་ལས་ཀྱང་མ་འདས་སོ། །རང་རིག་པའི་་་་་
མཚན་ཉིད་དུ་སྐྱེ་བཞིན་དུ་ཆོས་ཉིད་དང་མཐུན་པར་སྐྱེ་བར་མི་རུང་ངོ་། །ལམ་གྱི་གནས་སྐབས་ན་ཆོས་ཐམས་ཅད་་་་
དང་བྲལ་བར་རྟོགས་ཤིང་གོམས་པར་བྱས་ཀྱང་ཤེས་རིག་མཐར་ཐུག་པའི་བཟང་པོ་ཞིག་ཡོད་པར་གྱུར་ན། འགལ་ཏེ་་
ལམ་འཁྲུལ་བ་བསྒོམ་པར་འགྱུར་རོ། །གལ་ཏེ་འབྲས་བུ་འཁྲུལ་བ་ལྷག་མ་ལུས་པར་འགྱུར་རོ། །རིག་པ་རྣམ་པ་རྟོགས་སླ་
བས་མ་བྲིས་སོ། །ཞེས་གསུངས་སོ། །གཞན་ཡང་ལྟ་འཕྲེང་རྣམ་བཤད་ཆེན་མོ་ལས་ཀྱང་བདེན་གཉིས་ཀྱི་མཐའ་དཔྱད་
པ་རྒྱས་པར་གསུང་སྟེ། གོང་དུ་མཆོད་བརྗོད་ཀྱི་འཕྲོས་དོན་བྱང་སེམས་ཀྱི་ཐེག་པ་བཤད་པའི་སྐབས་རྗེ་ཉིད་ཀྱི་ལུང་གི་



གནས་ངེས་པས་རྒྱ་ཆེར་གཏན་ལ་དབབ་པ་ལ་བལྟ་བར་བྱའོ། །
གཉིས་པ་རིང་ལུགས་པ་ཆེན་པོ་རྣམས་ཀྱིས་འཆད་ཚུལ་ལ་ཀུན་མཁྱེན་འཇིགས་མེད་གླིང་པའི་གསུང་རབ་ལས་ཇི་
ལྟར་འབྱུང་བ་དང་མི་ཕམ་འཇམ་པའི་དབྱངས་ཀྱི་གསུངས་རབ་ལས་ཇི་ལྟར་འབྱུང་བའོ། །དང་པོ་ནི། རི་ཁ་བ་ཅན་གྱི་
ལྗོངས་འདི་ན་འཕགས་ཡུལ་ཤིང་རྟ་གཉིས་ཀྱི་ལེགས་བཤད་དང་དབྱེར་མ་མཆིས་པ་ཡོན་ཏན་རིན་པོ་ཆེ་ཡི་མཛོད་་་་
དགའ་བའི་ཆར་གྱི་རྒྱ་ཆེར་འགྲེལ་བདེན་པ་གཉིས་ཀྱི་ཤིང་རྟ་ལས། གཞལ་བྱའི་ངོས་ནས་རྒྱལ་བས་ཆོས་ཀྱི་སྒོ། །བརྒྱད་
ཁྲི་བཞི་སྟོང་གསུངས་པ་མཐའ་དག་དོན། །འཇིག་རྟེན་ཀུན་རྫོབ་པ་དང་དོན་དམ་སྟེ། །བདེན་པ་གཉིས་ལས་གསུམ་པ་
མ་མཆིས་སོ། །སེམས་ཅན་གྱི་ཁམས་ལ་རང་རྒྱུད་ལྡན་ཉོན་མོངས་པ་གསུམ་གདུལ་བ་ལ་ལྟོས་ནས། འདུལ་བྱེད་དམ་་་་
པའི་ཆོས་འདུལ་བ་དང་། མདོ་སྡེ་དང་། མངོན་པ་སྟེ་ལུང་སྡེ་སྣོད་གསུམ་དང་། མངོན་རྟོགས་བསླབ་པ་གསུམ་མམ།
གྲངས་ངེས་རྒྱ་ཆེ་བའི་ངོས་ནས་ཆོས་ཀྱི་སྒོ་བརྒྱད་ཁྲི་བཞི་སྟོང་གསུངས་པ་མཐའ་དག་སྣང་ལུགས་ཀུན་རྫོབ་དང་།
གནས་ལུགས་དོན་དམ་པའི་བདེན་པ་གཉིས་ལ་མ་བསྟེན་པ་མེད་པས་གསུམ་པ་ལ་དགག་སྒྲ་ཞུགས་པའོ། །དེ་སྐད་དུ་
ཡབ་སྲས་མཇལ་བའི་མདོ་ལས། འཇིག་རྟེན་མཁས་པའི་བདེན་པ་འདི་གཉིས་ཏེ། །ཁྱོད་ཀྱིས་གཞན་ལས་མ་གསན་རང་
གི་གཟིགས། །དེ་ནི་ཀུན་རྫོབ་བདེན་དང་དོན་དམ་སྟེ། །བདེན་པ་གསུམ་པ་གང་ཡང་མ་མཆིས་སོ། །ཞེས་སོ། །ཀུན་རྫོབ་
པ་ལ་སྣང་ལུགས་རྣམ་པ་གཉིས། འཁྲུལ་ཤེས་ངོ་ལ་སྣང་བ་ཇི་སྙེད་ཀྱི། །སྣང་ཚོད་ཉིད་དང་མཐུན་པར་དོན་བྱེད་རྣམས། །
ཡང་དག་ཀུན་རྫོབ་ཉིད་དེ་སྣང་ནའང་། །དོན་མི་བྱེད་ལ་ལོག་པའི་ཀུན་རྫོབ་གྲགས། །དེ་ལ་སེམས་ཅན་གྱི་དུས་རྣམ་་་་་
པར་ཤེས་པ་ཚོགས་བརྒྱད་ཀྱི་རང་བཞིན་འདུས་བྱས་ཀུན་རྫོབ་པས་བསྐྱེད་པའི་འཁྲུལ་སྣང་དང་། འཁྲུལ་འཛིན་དང་།
འཁྲུལ་ཤེས་ལ་ཤར་བ་ཐ་དད་པ་རྣམས་ཏེ། བསླུ་ཞིང་རྫུན་པ་དང་། མི་བདེན་ཞིང་འགྱུར་བ་དང་། འཁྲུལ་བ་དང་སྡུག་
བསྔལ་བའི་རྣམ་པར་འཆར་ཞིང་། བློ་ཡུལ་དང་འདུ་ཤེས་ཀྱི་ཆ་ནས་བཏགས་པས་དོན་དང་ཤིན་ཏུ་འགལ་བ་ཅན་ཡིན་
ལ། དེ་ལྟ་ནའང་དུས་དེའི་སྣང་བ་དང་། ཤེས་པའི་ཆ་གཉིས་ཀ་ལ་རེ་ཞིག་བདེན་རྫུན་གཉིས་སུ་གདགས་སུ་རུང་བ་ལ་་
ལྟོས་ནས་ཡང་དག་ཀུན་རྫོབ་དང་ལོག་པའི་ཀུན་རྫོབ་ཅེས་བྱ་སྟེ། འདི་ལྟར་སྣང་ཚོད་དང་མཐུན་པར་དོན་བྱེད་ནུས་པ་
རྒྱུ་ལས་སྐྱེས་པ། མཐུན་སྣང་གྲུབ་པ་སྟེ། ཕྱི་རོལ་ཏུ་འབྱུང་བ་བཞི། ནང་དུ་རང་གི་ཤེས་པ་དང་བཅས་པས་བསྡུས་པ་ནི་
ཡང་དག་པའི་ཀུན་རྫོབ་དང་། སྣང་ཡང་དོན་བྱེད་མི་ནུས་པ་རྫིང་བུར་ཟླ་བ་ཤར་བའམ། རི་མོ་མཁན་གྱི་ཤིང་རྟ་ལྟ་བུ་
ནི་ལོག་པའི་ཀུན་རྫོབ་ཏུ་འདོད་དོ། །བདེན་གཉིས་ལས། སྣང་དུ་འདྲ་ཡང་དོན་བྱེད་དག །ནུས་པའི་ཕྱིར་དང་མི་ནུས་་་
ཕྱིར། །ཡང་དག་ཡང་དག་མ་ཡིན་པའི། །ཀུན་རྫོབ་ཀྱི་ནི་དབྱེ་བའང་བྱས། །ཞེས་སོ། །འདི་གཉིས་ཀའང་ཚིག་ཏུ་སྨྲ་ན་་་་
གཉིས་སུ་སྣང་ཡང་། གཤིས་ནས་གཞལ་ན་ཐ་དད་པར་མི་མངོན་ཏེ། བག་ཆགས་དང་འཁྲུལ་ངོ་ལ་སྐྱེས་པར་མཉམ།
དབང་པོའི་ཡུལ་སོ་སོ་ལ་སྣང་བར་མཉམ། རེ་ཞིག་འཁྲུལ་ངོ་ཙམ་དུ་སྣང་བའི་དོན་བྱེད་ཀྱང་མིག་ཤེས་ཀྱི་བལྟ་ཡུལ་དུ་་
ཡོད་ན་ཡོད་མཉམ། མེད་ན་མེད་མཉམ་དུ་གཅིག་པས་རང་བཞིན་གྱིས་མ་གྲུབ་པའོ། །ཁྱད་པར་དབྱེ་བའི་གཞི་ཡུལ་་་་་
ཆོས་དབྱིངས་ཙམ་ལ་ལྟོས་ན་འཕགས་པའི་ཡེ་ཤེས་ཐོབ་པའི་ཚེ། བློ་ལ་བདེན་ཞེན་དང་བཅས་པའི་སེམས་རྟོག་དང་་་་
80



སྣང་བ་ཐམས་ཅད་ལོག་པའི་ཀུན་རྫོབ། བདེན་ཞེན་མེད་པའི་འཆར་སྒོ་དང་སྣང་བ་ཐམས་ཅད་ཡང་དག་པའི་ཀུན་་་་་
རྫོབ་དང་། འཁྲུལ་གཞི་དང་འཁྲུལ་བའི་བློ་རྟོག་དབྱིངས་སུ་གྲོལ་ནས་རང་བཞིན་མེད་པའི་གནས་ལུགས་རྟོགས་པའི་་་
ཕྱིར་ཏེ་ལྗོན་པས་ཞུས་པར། མེ་ལོང་དཀྱིལ་འཁོར་ཡོངས་དག་ལ། །བཞིན་གྱི་ཟླ་བ་སྣང་བ་ལྟར། །ཇི་ལྟར་རང་བཞིན་མ་
གྲུབ་པར། །ལྗོན་པས་ཆོས་རྣམས་ཤེས་པར་གྱིས། །ཞེས་སོ། །དོན་དམ་བདེན་པ་གཤིས་ཀྱི་བཞུགས་ཚུལ་ཏེ། །འཁོར་བ་་་
དང་ནི་མྱ་ངན་འདས་པའི་ཆོས། །ངོ་བོ་གཉིས་མེད་གདོད་ནས་བསམ་བརྗོད་འདས། །རྟོགས་དང་མ་རྟོགས་བློ་ཡིས་མ་
བཞག་གོ །དེ་ལ་དོན་དམ་པའི་བདེན་པ་ནི། གཤིས་ཀྱི་གནས་ལུགས་རང་བཞིན་གྱིས་ཞི་བ། སྤྲོས་པ་མེད་པ། གཅིག་དང་
ཐ་དད་པ་ལས་འདས་ཤིང་། འཁོར་བ་དང་ཆོས་སོ་ཅོག་གདོད་ནས་ངོ་བོ་ཉིད་མེད་པས་སོ་སོ་སྐྱེ་བོའི་རྟོགས་མ་རྟོགས་
ཀྱི་བློས་མ་བཞག་པ་སྟེ། རྩ་བ་ཤེས་རབ་ལས། གཞན་ལས་ཤེས་མིན་ཞི་བ་དང་། །སྤྲོས་པ་རྣམས་ཀྱིས་མ་སྤྲོས་པ། །རྣམ་་་
རྟོག་མེད་དོན་ཐ་དད་མེད། །དེ་ནི་དེ་ཡི་མཚན་ཉིད་དོ། །ཞེས་སོ། །གལ་ཏེ་བློས་མ་བཞག་ན་བདེན་པ་གཉིས་སུ་དབྱེ་་་
བའང་མི་རུང་སྟེ་རྒྱུ་མེད་པའི་འབྲས་བུའོ་སྙམ་དུ་དོགས་ན་སློབ་དཔོན་འཕགས་པའི་བསྒོམ་རིམ་ལས། སྙིང་པོ་མེད་་་་་
པའི་ཆོས་འདི་ནི། །རྟོག་པ་ལས་ནི་མ་ལུས་འབྱུང་། །གང་རྟོག་དེ་ཡང་སྟོང་པ་ཉིད། །དེ་ལྟར་སྟོང་ཉིད་གྲོལ་བ་ཡིན། །ཇི་
ལྟར་མཚོ་ཆེན་སྟོངས་པ་ལ། །རླབས་ནི་འབྱུང་བ་ཡོད་མ་ཡིན། །དེ་བཞིན་སྣ་ཚོགས་རྣམ་ཤེས་ནི། །དངོས་པོ་མེད་ལ་སས་
འཇུག་པ་མེད། །ཅེས་པས་གཞལ་བྱའི་ཆོས་རྣམས་གཞལ་བྱེད་ཀྱི་ངོ་བོ་དང་པོར་རྟོག་པ་ལས་བྱུང་ཀྱང་། གང་རྟོག་དེའི་
རང་བཞིན་སྟོང་པར་རྟོགས་པའི་ཚེ་གྲོལ་བ་ཞེས་བྱ་བའི་ཐ་སྙད་གྲུབ་པ་ཡིན་ཏེ། རླབས་ཀྱི་འབྱུང་གནས་མེད་པའི་ཚེ་་་
རླབས་ཞེས་བྱ་བའི་མིང་དུ་འབྱུང་བ་ཡང་མ་གྲུབ་བོ། །དེ་སྐད་དུ་སྔ་མ་ལས། གང་ཚེ་དེ་ཉིད་དོན་མཐོང་བ། དེ་ཚེ་རྣལ་་
འབྱོར་མཉམ་གཞག་པས། །མི་རྟོགས་བརྗོད་པ་ཡོད་མ་ཡིན། །རང་གི་མཐོང་བ་ཐེ་ཚོམ་མེད། །ནམ་མཁའི་ཆོས་ནི་འབའ་
ཞིག་བཞིན། །གང་ལ་རྣམ་རིག་ཅུང་ཟད་མེད། །དེ་བཞིན་ཆོས་འདི་རྣམ་ཤེས་པ། །ཅུང་ཟད་ཤེས་པ་ཡོད་མ་ཡིན། །འབྱུང་
བ་དང་ནི་གནས་པ་ཉིད། །བྱས་པ་རྨོངས་པ་རྣམས་ལ་སྣང་། །ཤེས་རབ་རིག་པས་བལྟ་བ་ལ། །སྐྱེ་བ་དང་ནི་གནས་པ་་་
མེད། །ཅེས་སོགས་རྒྱ་ཆེར་གསུངས་སོ། །དེ་བས་ན་གཤིས་ལ་དམ་བཅའ་བ་དང་། ཁས་བླང་བའི་ཡུལ། ལེན་པ་པོ་དང་།
ལེན་བྱེད་ཀྱི་ངོས་བཟུང་གང་ཡང་མེད་པ་དེ་རྣམ་པར་རིག་པ་ཅན་གྱི་བློས་དཔགས་ཤིང་སྐྱེ་འགག་མེད་པར་སྒྲ་་་་་་་
བཏགས་པ་ཙམ་གྱིས་ནི་རྟག་ཆད་ཀྱི་འཕྲང་ལས་ཐར་བ་མེད་པས་བརྡར་བཏགས་རྣམ་གྲངས་པའི་དོན་དམ་དང་། སྐྱེ་
བ་དང་དེ་ཉིད་འགག་པ་ལ་སོགས་སྤྲོས་པའི་མཐའ་ཐམས་ཅད་ནང་དུ་བྱེད་པའི་སྐྱེས་བུ་དང་བྲལ་བར་གཤིས་ཐོག་ཏུ་
གྲོལ་བ་ནི་རྣམ་གྲངས་མ་ཡིན་པའི་དོན་དམ་སྟེ། བདེན་གཉིས་ལས། །སྐྱེ་ལ་སོགས་པ་བཀག་པ་ཡང་། །ཡང་དག་པ་དང་
མཐུན་ཉིད་བཞེད། །སྐྱེ་མེད་སྤྲོས་ཀུན་ཞི་བ་ལ། །དོན་དམ་ཞེས་པའི་བརྡའ་མཛད་དོ། །ཞེས་སོ། །དེ་ལྟར་བདེན་པ་གཉིས་
ཀྱང་སེམས་ཅན་གྱི་དོན་དུ་ཐབས་མ་མཁས་པས་གསུངས་ཀྱི། དངོས་པོའི་ཆ་ནས་མ་ཧེའི་རྭ་ལྟར་ཐ་དད་པ་མེད་པའི་ས་
ཚུལ། བདེན་གཉིས་འདྲེས་པའི་སྣང་སྟོང་ཟུང་འཇུག་ནི། །རྫིང་བུར་ཞུགས་པའི་ཟླ་བའི་སྐྱེ་མཆེད་བཞིན། །སྣང་བའི་ཆ་
ནས་ཀུན་རྫོབ་བདེན་པ་དང་། །རང་བཞིན་མ་གྲུབ་དོན་དམ་བདེན་པའོ། །ཀུན་རྫོབ་ཀྱི་གནས་ལུགས་རྫིང་བུའི་ནང་དུ་



ཟླ་བའི་སྐྱེ་མཆེད་ཞུགས་པ་ལྟར་མཐོང་དུས་ཀྱི་སྣང་བའི་ཆ་ནས་ཀུན་རྫོབ་ཏུ་གྲུབ་ཀྱང་། ཟླ་བར་བདེན་པ་མ་ཡིན་པའི་
ཆ་ནས་དོན་དམ་དུ་མཉམ་ལ། དེ་གཉིས་ཟླ་བའི་གཟུགས་དང་རྫིང་བུར་འདྲེས་པ་མེད་བཞིན་དུ་སྣང་བར་ངོ་བོ་གཅིག་
པའི་བདེན་གཉིས་ཟུང་འཇུག་རང་བཞིན་མེད་པ་ཉིད་དུ་ཉམས་སུ་མྱོང་བ་ནི་བདེན་གཉིས་རྟོགས་པ་ཞེས་བྱ་སྟེ།
དེའང་རང་གི་བློ་ངོའི་ཤེས་པ་འཇིག་རྟེན་ལས་འདས་པའི་ཆ་ནས་དོན་དམ་པའི་བདེན་པ་དང་། འཇིག་རྟེན་དུ་གནས་
པའི་ཆ་ནས་ཀུན་རྫོབ་ཀྱི་བདེན་པ་ཡིན་པའི་ཚུལ། མྱ་ངན་ལས་འདས་པ་ཆེན་པོའི་མདོ་ལས། འཇམ་དཔལ་གཞོན་ནུར་
གྱུར་པས་འདི་སྐད་ཅེས་གསོལ་ཏོ། །བཅོམ་ལྡན་འདས་ཀུན་རྫོབ་ཀྱི་བདེན་པ་དང༌། དོན་དམ་པའི་བདེན་པ་ཞེས་བགྱི་
བའི་དོན་ཇི་ལྟ་བུ་ལགས། དོན་དམ་པའི་བདེན་པ་ལ་ཀུན་རྫོབ་ཀྱི་བདེན་པ་མཆིས་སམ། ཀུན་རྫོབ་ཀྱི་བདེན་པ་ལ་དོན་
དམ་པའི་བདེན་པ་མཆིས་སམ། ཅི་སྟེ་མཆིས་ན་བདེན་པ་གཅིག་ཏུ་བས་སོ། །ཅི་སྟེ་མ་མཆིས་ན་དེ་བཞིན་གཤེགས་པས་
གསུངས་པ་རྫུན་དུ་མི་འགྱུར་རམ། བཀའ་བསྩལ་པ། རིགས་ཀྱི་བུ་ཀུན་རྫོབ་ཀྱི་བདེན་པ་ཉིད་དོན་དམ་པའི་བདེན་པའོ། །
བཅོམ་ལྡན་འདས་དེ་ལྟར་ན་བདེན་པ་གཉིས་སུ་མཆིས་སོ། །བཀའ་བསྩལ་པ། རིགས་ཀྱི་བུ་ཐབས་མ་མཁས་པས་སེམས་
ཅན་གྱི་དོན་དུ་བདེན་པ་གཉིས་གསུངས་སོ། །རིགས་ཀྱི་བུ་ཚིག་ཏུ་སྨྲ་བ་ལྟར་ན་རྣམ་པ་གཉིས་ཏེ། འཇིག་རྟེན་གྱི་ཆོས་་
དད་འཇིག་རྟེན་ལས་འདས་པའི་ཆོས་སོ། །རིགས་ཀྱི་བུ་འཇིག་རྟེན་ལས་འདས་པའི་གང་ཟག་གི་ཤེས་པ་དེ་ནི་དོན་དམ་
པའི་བདེན་པའོ། །གང་ཟག་གི་ཤེས་པ་དེ་ནི་ཀུན་རྫོབ་ཀྱི་བདེན་པའོ། །ཞེས་སོ། །དེ་ལ་གང་ཟག་གི་ཤེས་པ་ཞེས་བྱ་བ་ནི་
དཀོན་མཆོག་འབྱུང་གནས་ལས། བར་སྣང་བྱ་རྗེས་ཇི་བཞིན་དུ། །འགྲོ་བ་དེ་ཡང་ཡེ་ནས་མེད། །སྦལ་བའི་སྤུ་ལ་བལྟ་བ་
ལྟར། །དེ་བཞིན་ཞི་བའི་ཆོས་ཉིད་བལྟ། །བཞིན་གྱི་གཟུགས་བརྙན་མེ་ལོང་ལ། །རང་བཞིན་སྟོང་པར་མཁས་པས་བཤད།།
ཅེས་སོ། །དེ་ལྟ་ནའང་རེ་ཞིག ཡུལ་ལྔའི་ཤེས་པ་ཚོན་རིས་མ་འདྲེས་ལྟས། །གཟུགས་སོགས་འདོད་པའི་ལོངས་སྤྱོད་ཆ་་་
བཟུང་བ། །དེ་ལ་དེར་འཛིན་དགག་བསྒྲུབ་བློ་རྟོག་གི །འཁྲུལ་སྣང་སྒྱུ་མའི་དཔེ་བརྒྱད་ཉིད་དུ་བརྟག །འདི་ལྟར་མོས་་་
པས་སྤྱོད་པའི་ལམ་ལ་སྣང་བའི་ཆོས་གཟུགས་དང་། སྒྲ་དང༌། དྲི་དང་། རོ་དང་། རེག་བྱ་སྟེ་འདོད་པའི་ཡུལ་ལྔ་ལ་ཡུལ་
ཅན་གྱི་སེམས་ཞུགས་ནས་དགག་བསྒྲུབ་ཀྱི་བློ་རྟོག་ཏུ་ཤར་བའི་འཁྲུལ་སྣང་ཐམས་ཅད་སྒྱུ་མའི་དཔེ་བརྒྱད་ཀྱིས་སྣང་བ་
རང་བཞིན་མེད་པར་བརྟག་ཅིང་། དེ་ལྟར་གོམས་ཤིང་རྟོགས་པ་རྣམས་ནི་སྲིད་པའི་གྲོང་ཁྱེར་ལས་ཐར་བས་ཐར་པའི་
ལམ་སྣ་ཟིན་པ་ཞེས་ཀྱང་བྱ་སྟེ། དེ་ཙམ་གྱིས་ཆོག་པར་མི་འཛིན་པར་བྱང་ཆུབ་སེམས་དཔའི་ལམ་ལ་ཐོབ་ཐང་དུ་བགྱིད་
པའི་ཚུལ་གསང་ཆེན་ཐབས་ལ་མཁས་པ་ལས། ཉན་ཐོས་དང་། བྱང་ཆུབ་སེམས་དཔའི་ཏིང་ངེ་འཛིན་འཇུག་ཅིང་ལྡང་
མོད་ཀྱི། ཉན་ཐོས་ནི་བདག་ཉིད་མྱ་ངན་ལས་འདས་པ་ཁོ་ནར་ཤེས་པར་བྱེད་ཀྱི། བྱང་ཆུབ་སེམས་དཔའ་ནི་བསྡུ་བའི་
དངོས་པོ་བཞིས་སེམས་ཅན་བསྡུ་བའི་བརྩོན་འགྲུས་རྒྱུན་མི་གཅོད་ཅིང་ཕ་རོལ་ཕྱིན་དྲུག་གིས་སེམས་ཅན་ཡོངས་སུ་་་
སྨིན་པར་བྱེད་ལ། སེམས་ཅན་རྣམས་ལ་ཡང་སྙིང་རྗེ་ཆེན་པོ་བསྐྱེད་པར་བྱེད་དེ། དེ་ཡང་བྱང་ཆུབ་སེམས་དཔའི་ཐབས་
ལ་མཁས་པ་ཡིན་ནོ། །ཞེས་སོགས་རྒྱ་ཆེར་འབྱུང་ངོ། །དེ་ལྟར་བདེན་པ་གཉིས་སུ་དབྱེ་བའང་མཉམ་བཞག་གི་དུས་ན།
མཐར་ཐུག་བློ་ཡིས་རྣམ་པར་དཔྱད་བཟོད་ན། །དོན་དམ་མ་ཡིན་བློ་ནི་ཀུན་རྫོབ་ཕྱིར། །གཅིག་དང་དུ་མར་འགལ་བའི་
82



མཚན་ཉིད་རྣམས། །བློ་ཡི་ཡུལ་ན་ནམ་ཡང་གནས་མ་མྱོང་། །དེ་ལྟར་དོན་དམ་བདེན་པའི་གཤིས་བློ་སྣང་གཟུང་འཛིན་
དང་བྲལ་བ། དེའི་ངོར་སྤྲོས་པར་སྣང་བ་ནི་ཀུན་རྫོབ་ཕྱིར་གཅིག་དང་ཐ་དད་གང་དུའང་གྲུབ་པ་མེད་པས་བདེན་པ་་་
གཉིས་ཞེས་ཚིག་བླ་དྭགས་སུ་བྱས་པ་ཙམ་ལས་གཞི་གཅིག་གི་སྟེང་ནས་ཕྱོགས་སུ་མ་ལྷུང་བས་བློས་དཔྱད་དུ་མེད་པ་་་་
ཉིད་དེ། གལ་ཏེ་བློས་དཔྱད་དུ་བཟོད་པ་དོན་དམ་པའི་བདེན་པ་ཡིན་ན་རི་བོང་གི་རྭ་ལ་ཡང་དབྱིབས་དང་ཁ་དོག་་་་
ཡོད་པར་གྲུབ་སྟེ། འདི་ལྟར་བློས་དཔྱད་བཟོད་དེ་ནི་བློས་བཏགས་པ་ཁོ་ན་ཡིན་པས་རྣམ་པར་ཤེས་པའི་ཚོགས་བརྒྱད་
དང་བཅས་པའི་འདུས་བྱས་ཀུན་རྫོབ་པ་ལས་ནམ་ཡང་འདའ་བ་མེད་པས་དོན་དམ་པ་དང་ཤིན་ཏུ་འགལ་བའི་ཚུལ་་
སྤྱོད་འཇུག་ལས། དོན་དམ་བློ་ཡི་སྤྱོད་ཡུལ་མིན། །བློ་ནི་ཀུན་རྫོབ་ཡིན་པར་འདོད། །ཅེས་དང་། འགྲེལ་བརྒྱ་གཞུང་ལས།
དོན་དམ་དང་ནི་ཞེས་བྱ་བ་ལ་སོགས་པ་སྨོས་ཏེ། འདིར་དོན་དམ་ཞེས་བྱ་བའི་སྒྲ་ནི་ཐམས་ཅད་པའི་མིང་ཡིན་ཡང་་་་་
ཤིན་ཏུ་ལྐོག་ཏུ་གྱུར་པ་དངོས་པོ་ཐམས་ཅད་དབྱེར་མི་ཕྱེད་པའི་རང་བཞིན་ལ་བྱ་བར་བཤད་ལ། དེ་ཉིད་ནི་ཞི་དོན་་་་་
དམ་པ་སྟེ། དེ་ཁོ་ན་ཉིད་ཡིན་གྱིས་ལྟོས་པ་ཙམ་གྱི་དེ་ཁོ་ན་ཉིད་ནི་བཏགས་པ་ཙམ་དུ་ཟད་པ་ཡིན་ཏེ། རྟོགས་པའི་ཡུལ་
ཡིན་པའི་ཕྱིར་རོ། །དེ་གཞན་ཡང་རྣམ་པ་དང་བཅས་པ་དང་། རྣམ་པ་མེད་པའི་མངོན་སུམ་ལ་སོགས་པའི་བློ་ནི་ཀུན་་
རྫོབ་ཅེས་བྱ་སྟེ། འདིས་དོན་དམ་པ་མཐོང་བ་ལ་བསྒྲིབ་པའི་ཕྱིར་རོ། །ཞེས་པས་ཤིན་ཏུ་གསལ་ལ། གཞན་ཡང་བློ་ཡུལ་་་
གྱི་རྣམ་པ་དང་། དེའི་སྤྲོས་པ་རྣམས་ཀྱི་ངོར་ནི་ཆོས་ཐམས་ཅད་ཡང་ན་ནི་གཅིག་ཏུ་འདུས། ཡང་ན་ནི་དུ་མ་དང་་་་
བཅས་པ་ཉིད་དུ་གནས་ཀྱང་། དོན་དམ་པ་ནི་དེ་དང་ཤིན་ཏུ་རྫས་འགལ་བས་བློ་དང་ལྷན་ཅིག་ཏུ་འདུ་བ་མི་སྲིད་པའི་
ཕྱིར་རོ། །དེ་ལྟ་ནའང་དགོངས་པ་ངེས་འགྲེལ་ལས། འདུ་བྱེད་ཁམས་དང་དོན་དམ་མཚན་ཉིད་ནི། །གཅིག་དང་ཐ་དད་
བྲལ་བའི་མཚན་ཉིད་དེ། །གཅིག་དང་ཐ་དད་ཉིད་དུ་གང་རྟོག་པ། །དེ་དག་ཚུལ་བཞིན་མ་ཡིན་ཞུགས་པ་ཡིན། །ཞེས་པ་
ནི་འཇིག་རྟེན་གྲགས་སྡེ་སྤྱོད་པ་ལྟར་གྲུབ་མཐའ་ཁས་བླངས་པའི་འདོད་པ་སྟེ། ཀུན་རྫོབ་དང་དོན་དམ་སྣང་ན་སྣང་་་་
མཉམ་དང་། མེད་ན་མེད་མཉམ་དུ་ངོ་བོ་གཅིག་ཅེས་བརྗོད་པར་ཟད་དོ། །རེ་ཞིག་གྲུབ་པའི་མཐའ་ཡི་རྣམ་བཞག་ནི། །
ཤེས་པའི་དོན་དམ་བློ་ཡིས་དཔྱད་པ་དང་། །དངོས་པོའི་དོན་དམ་ཐོབ་བས་བཅོམ་པ་ཡི། །རྡུལ་ཕྲན་ཆ་མེད་ཉན་ཐོས་
སྡེ་པའི་ལུགས། །དེ་ལ་ནང་གསེས་སུ་ཕྱེ་བས་བྱེ་བྲག་ཏུ་སྨྲ་བ་དང་མདོ་སྡེ་བ་གཉིས་ལས། དང་པོ་ནི། རང་རིག་ཐ་སྙད་
དུའང་ཁས་མི་ལེན་པའི་ཐེག་དམན་གྱི་གྲུབ་མཐའ་སྨྲ་བའི་གང་ཟག་དེ་ནི་བྱེ་བྲག་སྨྲ་བའི་མཚན་ཉིད་དེ། དེ་ལ་གཞི་་་་
ལམ་འབྲས་བུ་ལས། གཞིའི་ཆོས་ཤེས་པའི་དོན་དམ་ལ་བློ་ངོའི་དཔྱད་པ་ཞུགས་པ་དང་། དངོས་པོའི་དོན་དམ་ཐོ་བས་
བཅོམ་པ་ལ་སོགས་པས་གནོད་པར་མི་ནུས་ཏེ། ཤེས་པའི་རྒྱུན་དང་། དངོས་པོའི་རགས་པ་ནི་ཀུན་རྫོབ་ཤེས་པའི་སྐད་
ཅིག་མ་དང་། དངོས་པོའི་རྡུལ་ཕྲན་ཆ་མེད་པ་དོན་དམ་དུ་འདོད་པའི་ཚུལ། དབྱིག་གཉེན་གྱིས། གང་ལ་བཅོམ་དང་བློ་
ཡིས་གཞིག །བསལ་ན་དེ་བློ་མི་འཇུག་པ། །བུམ་ཆུ་བཞིན་དུ་ཀུན་རྫོབ་ཏུ། །ཡོད་དེ་དོན་དམ་ཡོད་གཞན་ནོ། །ཞེས་ཉན་
ཐོས་བྱེ་བྲག་ཏུ་སྨྲ་བའི་ལུགས་ལ་གཉེན་པོས་བཅོམ་པའམ། བློས་གཞིག་པ་གང་རུང་གི་ཆ་ནས་དེར་འཛིན་གྱི་བློ་འདོར་
དུ་རུང་བའི་ཆོས་ཐམས་ཅད་ཀུན་རྫོབ་བདེན་པ་སྟེ། འདི་ལྟར་དངོས་པོའི་རྣམ་པ་གང་ཡང་རུང་བ་ཞིག་རྣམ་པ་མ་་་་



ཉམས་པར་ཡོད་དུས་དེ་དང་དེའི་སྙམ་པའི་བློ་སྐྱེ་ཡང་། དེ་ཐོ་བ་དང་གཏུན་བུ་ལ་སོགས་པས་བཅོམ་པ་ན་དཔྱད་པའི་
རྣམ་པ་དེ་མེད་པས་དེར་འཛིན་གྱི་བློ་རགས་པའང་འགགས་པར་འགྱུར་བ་ལ་དམིགས་པའོ། །དོན་དམ་བདེན་པ་ནི་་་་
རྡུལ་ཕྲ་རབ་གཉེན་པོས་བཅོམ་པ་དང་རིགས་པས་གཞིག་སྟེ་བསལ་ཡང་རང་འཛིན་གྱི་བློ་འདོར་དུ་མི་རུང་བའི་ཆོས་་
རྣམས་ནི་དོན་དམ་པའི་དངོས་པོར་འདོད་དེ། མཚན་གཞི་རྡུལ་ཕྲན་ཆ་མེད་དང་། ཤེས་པ་སྐད་ཅིག་ཆ་མེད་དང་།
འདུས་མ་བྱས་ཀྱི་ཆོས་རྣམས་སོ། །དེའང་ཀུན་རྫོབ་བདེན་པ་དང་བཏགས་ཡོད་དོན་གཅིག་ལ། དོན་དམ་བདེན་པ་དང་
རྫས་ཡོད་དོན་གཅིག་པར་འདོད་དོ། །ཞེས་དང་། ཡང་དེ་ལས། མདོ་སྡེ་བ་ནི། དོན་བྱེད་ནུས་པ་གང་ཡིན་དེ་འདིར་ནི།
དོན་དམ་ཡོད་མིན་གཞན་ནི་ཀུན་རྫོབ་ཡོད། དེ་ཡང་རང་སྤྱིའི་མཚན་ཉིད་ཀྱིས་བཤད་པ། མདོ་སྡེ་བའི་ལུགས་ངོ་བོ་་་་
རྟོག་གེར་མཐུན། འདི་ལྟར་བདེན་ཞེན་གྱི་ངོས་ནས་ཕྱི་དོན་དང་རང་རིག་གཉིས་ཀ་ཁས་ལེན་པའི་ཐེག་དམན་གྱི་གྲུབ་
མཐའ་བརྗོད་པ་ལ་ཞུགས་པའི་གང་ཟག་དེ་ནི། མདོ་སྡེ་པའི་མཚན་ཉིད་དེ། དབྱེ་བའི་སྒོ་ནས་ལུང་དང་རིགས་པའི་་་་
རྗེས་འབྲང་གི་མདོ་སྡེ་པ་གཉིས་ལས། དང་པོ་ནི་བྱེ་བྲག་སྨྲ་བ་རྣམས་བཀར་འདོད་པའི་མངོན་པ་སྡེ་བདུན་པོ་ཤཱ་རའི་་
བུ་ལ་སོགས་པའི་དགྲ་བཅོམ་པ་བདུན་པོའི་བསྟན་བཅོས་སུ་འདོད་ནས་གྲུབ་མཐའ་དེ་ལས་སྨྲ་བ་ཡིན་ལ། ཕྱི་མ་ནི་ཚད་
མ་སྡེ་བདུན་ལ་སོགས་ནས་བཤད་ཅིང་མདོ་སྡེ་ལ་བརྟེན་ནས་གྲུབ་མཐའ་སྨྲ་བས་ཆོས་ཀྱི་མིང་གང་ཟག་ལ་ཆགས་པ་སྟེ།
ཆོས་རྣམས་དཔེ་དང་འབྲེལ་བར་སྟོན་པས་དཔེ་སྟོན་པ་ཞེས་ཀྱང་གྲགས་སོ། །གཞིའི་ཆོས་ལ་ཀུན་རྫོབ་བདེན་པ་གང་གི་
བདེན་པར་འཇོག་པ་མི་རྟོག་པས་བཏགས་པ་ཙམ་གྱི་བློ་ཀུན་རྫོབ་པ་སྟེ། དེ་ཉིད་ཀྱིས་དོན་རང་མཚན་གྱི་གནས་ལུགས་
མཐོང་བ་ལ་སྒྲིབ་པའི་ཕྱིར་རོ། །འདི་ལྟར་རྟོག་པའི་སྣང་ཡུལ་ལ་སྤྱི་མཚན་གྱིས་ཁྱབ་པ་དང་། སྤྱི་མཚན་དང་དངོས་མེད་
ཀྱི་ཆོས་དང་བདེན་པ་ཀུན་རྫོབ་པ་རྣམས་ཐ་དད་དུ་མེད་པའི་ཡིན་ཁྱབ་མཉམ་ལ།. མངོན་སུམ་པའི་སྣང་ཡུལ་ལ་རང་་་
མཚན་གྱིས་ཁྱབ་ཅིང་། རང་མཚན་དང་དངོས་པོ་དང་། དོན་དམ་བདེན་པ་རྣམས་ཡིན་ཁྱབ་མཉམ་དུ་འདོད་པའོ། །
འདིར་རྣམ་འགྲེལ་ལས། དོན་བྱེད་ནུས་པ་གང་ཡིན་པ། །དེ་འདིར་དོན་དམ་ཡོད་པ་ཡིན། །གཞན་ནི་ཀུན་རྫོབ་ཡོད་པ་སྟེ། །
།དེ་དག་རང་སྤྱིའི་མཚན་ཉིད་བཤད། །ཅེས་པའི་ཁས་བླངས་ལྟར་འདོད་དེ་ངོ་བོ་རྟོག་གེ་བ་རྣམས་མཐུན་པར་གནས་སོ། ། །
ཞེས་དང་། ཡང་དེ་ལས། གཟུང་འཛིན་གཉིས་སུ་སྣང་བའི་ཡུལ་ཡུལ་ཅན། །ཀུན་རྫོབ་བདེན་པ་ཉིད་དེ་གང་ལས་གཞན།།
གཉིས་མེད་ཤེས་པ་དོན་དམ་བདེན་པ་རུ། །འདོད་པ་སེམས་ཙམ་པ་ཡི་གྲུབ་པའི་མཐའ། །དེ་ལ་ཕྱི་དོན་མེད་ཀྱང་བདེན་
གྲུབ་ཁས་ལེན་པའི་ནང་པའི་གྲུབ་མཐའ་སྨྲ་བའི་གང་ཟག་དེ་ལ་སེམས་ཙམ་པའམ། རྣམ་རིག་པ་ཞེས་བྱའོ། །དབྱེ་ན་སོ་
སོ་སྐྱེ་བོའི་རྒྱུད་ཀྱི་དབང་པོའི་མངོན་སུམ་ལ་སྣང་བའི་གཟུགས་རགས་པར་སྣང་བ་འདི་དག་སྣང་བ་ལྟར་དུ་གྲུབ་པར་
ཁས་ལེན་པ་ནི་རྣམ་བདེན་པ་དང་། མ་གྲུབ་པར་འདོད་པ་ནི་རྣམ་རྫུན་པའོ། །སེམས་ཙམ་པ་ལའང་ལུང་དང་རིགས་་་
པའི་རྗེས་འབྲང་གཉིས་ལ། སློབ་དཔོན་སོ་སོའི་བཞེད་གཞུང་གི་དབྱེ་བསྡུའི་ཁྱད་པར་ཡོད་ཀྱང་། ཏིང་ངེ་འཛིན་གྱི་ཆ་་
ནས་ཐ་མལ་པ་ལས་གཞན་དུ་གྱུར་ཅིང་ཉམས་ལེན་གཏན་ལ་འབེབས་པས་རྣལ་འབྱོར་སྤྱོད་པ་ཞེས་བྱའོ། །དེ་སྐད་དུ་ཡེ་
ཤེས་སྙིང་པོ་ཀུན་ལས་བཏུས་ལས། ཆ་ཤས་ཅན་ཞེས་བྱ་མེད་ཅིང་། །ཕྲ་རབ་རྡུལ་རྣམས་མེད་པ་དང་། །སོ་སོར་སྣང་ལ་་
84



དམིགས་མེད་ལ། །ཉམས་སུ་མྱོང་བ་རྨི་ལམ་འདྲ། །གཟུང་དང་འཛིན་པ་ལས་གྲོལ་བའི། །རྣམ་ཤེས་དམ་པའི་དོན་དུ་ཡོད། །
།བློ་མཚོའི་ཕ་རོལ་ཕྱིན་པ་ཡི། །རྣལ་འབྱོར་སྤྱོད་པའི་གཞུང་ལུགས་བསྒྲགས། །ཞེས་སོ། །དེ་ལ་གཞིའི་རྣམ་བཞག་ཡུལ་་་་་
དང་ཡུལ་ཅན་གཉིས་སུ་འདོད་པ་ལས། དང་པོ་ལ་ཤེས་བྱ་ཐམས་ཅད་ཀུན་བརྟགས། གཞན་དབང་ཡོངས་གྲུབ་གསུམ་
ལས་བདེན་པ་ཀུན་རྫོབ་པའི་ཆོས་ཐམས་ཅད་ནི་ཀུན་བརྟགས་དང་། གཞན་དབང་དུ་འདུས་ལ། དོན་དམ་པའི་བདེན་
པ་ཡོངས་གྲུབ་ཏུ་འདུ་བས་ཆོས་ཀྱི་བདག་མེད་ནི་ཡོངས་གྲུབ་མཚན་ཉིད་པ་དང་། གང་ཟག་གི་བདག་མེད་ཀུན་་་་་
བརྟགས་སུ་འདོད་པ་སྟེ། མདོར་བསྡུ་ན་གཟུང་འཛིན་གཉིས་སྣང་གི་ཡུལ་དང་ཡུལ་ཅན་ནི་ཀུན་རྫོབ་བདེན་པ། གཉིས་
མེད་ཀྱི་ཤེས་པ་ནི་དོན་དམ་པའི་བདེན་པར་འདོད་པའོ། ། ཞེས་དང་། ཡང་དབུ་མ་ཐལ་རང་གཉིས་ཀྱི་བདེན་གཉིས་་
འཇོག་ཚུལ་དོན་དམ་བདེན་པ་རིགས་པས་གཏན་ལ་དབབ་ཚུལ་འཕྲོས་དོན་དང་བཅས་པའི་མཐའ་དཔྱད་དཔྱིས་ཕྱིན་
པ་བདེན་གཉིས་ཤིང་རྟ་ལས། དེ་བཞིན་གཤེགས་པའི་གསུང་གི་གསང་བ་མཆོག་ཏུ་གྱུར་པ་ནི་ཐེག་པ་ཆེན་པོ་ངེས་དོན་
དབུ་མའོ། །དེ་ཡང་སྒྲ་དོན་གྱི་ཆ་གཉིས་སུ་གནས་པའི་བརྗོད་པའི་སྒྲ་ནི་མཐའ་གཉིས་སྤོང་བའི་ཚིག་ཏུ་གདགས་པ་ཙམ་
སྟེ། མདོ་ལས། བདེན་དང་རྫུན་པ་འདི་ཡང་མཐའ་ཡིན་ཏེ། །ཡོད་དང་མེད་པ་འདི་ཡང་མཐའ་ཡིན་ཏེ། །དེ་ཕྱིར་མཐའ་
ནི་གཉིས་ཀ་རྣམ་སྤངས་ནས། །མཁས་པས་དབུས་ལ་ཡང་ནི་གནས་མི་བྱེད། །ཅེས་སོ། །དོན་གྱི་དབུ་མ་ནི་བདེན་པ་་་་
གཉིས་ཟུང་དུ་འཇུག་པའི་ཚུལ་ཁོ་ན་ཡིན་ནོ། །དེ་ལ་ཐལ་རང་གཉིས་སུ་གནས་པའི་དང་པོ་རང་རྒྱུད་པ་ནི། ཇི་ལྟར་་་་་
སྣང་བ་ཐམས་ཅད་ཀུན་རྫོབ་ཏུ། །གྲུབ་པ་སྒྱུ་མ་ལྟ་བུའི་མཚན་ཉིད་དེ། །དོན་དམ་གྲུབ་པ་མེད་པ་ནམ་མཁའ་ལྟར། །
འདོད་པ་དབུ་མ་རང་རྒྱུད་པ་ཡི་ལུགས། །དེ་སྐད་དུ་འཁྲུལ་འཇོམས་ལས། །དམིགས་བཅས་ཀུན་རྫོབ་དོན་དམ་དུ། །
དམིགས་བྱ་དམིགས་བྱེད་ཀུན་ལས་གྲོལ། །ཞེས་པ་ལྟར། སྣང་བའི་ཆ་ཐམས་ཅད་ཀུན་རྫོབ་ཀྱི་ཆ་ནས་སྒྱུ་མ་ལྟ་བུར་སྣང་
ཡང་། དོན་དམ་པར་ཅུང་ཟད་ཀྱང་བདེན་པར་མ་གྲུབ་པ་ནམ་མཁའ་ལྟ་བུའོ། །དེ་ཡང་གདགས་གཞིའི་ངོས་ནས་ཆོས་
ཐམས་ཅད་བློ་ལ་ལྟོས་ནས་ཀུན་རྫོབ་དང་དོན་དམ་དུ་འཇོག་པ་དེ་ཡང་གཤིས་ལ་བདེན་པ་མ་གྲུབ་བཞིན་དུ་ཐ་སྙད་ཀྱི་
ཆ་ནས་རང་གི་མཚན་ཉིད་དུ་གྲུབ་པར་འདོད་པས་རང་རྒྱུད་པ་ཞེས་བྱའོ། །དེ་ལ་དོན་དམ་པའི་བདེན་པ་རིག་ཤེས་ཀྱི་
ཡུལ་དུ་ཁས་མི་ལེན་པའི་རྣམ་གཞག་དང་། ཁས་ལེན་པའི་ཁྱད་པར་གཉིས་ལས། དང་པོ་ནི། ཀུན་རྫོབ་ཏུ་སྣང་བའང་་་་
མེད་པ་གསལ་བར་སྣང་བ་རྨི་ལམ་འཁྲུལ་པ་ལྟ་བུ་ཉིད། རང་རྒྱུད་ལ་སྐྱེ་བར་སྣང་བ་ཙམ་དུ་གྲུབ་ཀྱང་། དོན་དམ་པར་
རིག་ཤེས་ཀྱི་ཡུལ་བདེན་གཉིས་ལ་སོགས་པ་ནས། འཁོར་འདས་ཀྱི་ཆོས་ཐམས་ཅད་མ་གྲུབ་པར་འདོད་དེ། ཡུམ་བར་མ་
ལས། རབ་འབྱོར་ཆོས་ཐམས་ཅད་ནི་དོན་དམ་པར་རང་བཞིན་གྱི་ངོ་བོ་ཉིད་མེད་པས། མྱང་ངན་ལས་འདས་པའང་མ་
སྐྱེས་ཤིང་མེད་པའོ། །ཞེས་པས་བདེན་གཉིས་ཀྱི་དབྱེ་བ་དང་མཚན་ཉིད་ནི་དེའི་ངོ་བོ་རྣམ་པར་བཞག་པ་ཙམ་དུ་ཟད་་
པས་རྣམ་གྲངས་ཀྱི་དོན་དམ་པའི་བདེན་པར་བལྟ་སྟེ། རྣམ་གྲངས་མ་ཡིན་པའི་དོན་དམ་པའི་ངོར་ནི་ཤེས་བྱ་དང་་་་་་
བརྗོད་པའི་ཡུལ་ལས་འདས་པའི་ཕྱིར་གཅིག་དང་དུ་བྲལ་དང་ཡོད་མེད་ལ་སོགས་པའི་གཏན་ཚིགས་ཀྱིས་ལོག་པར་སྒྲོ་
འདོགས་པ་ལས་གྲོལ་བའི་ཕྱིར་སྤྲོས་པ་གཅོད་པའི་ཚུལ་དུ་རིགས་པར་བྱའོ། །དེའང་དབུ་མའི་གཞུང་ལས་གཏན་ཚིགས་
85



ཆེན་པོ་བཞིའི་རིགས་པས་དོན་དམ་བདེན་པ་སྐྱེ་འགག་མེད་པར་གཏན་ལ་འབེབ་པ་ནི་ཡོངས་སུ་གྲགས་པ་ཡིན་ལ།
དམིགས་བསལ་རྩ་ཤེའི་རབ་བྱེད་རེ་རེས་ཀྱང་སྟོང་པ་ཉིད་ཀྱི་གནས་ཕྲ་མོ་གཏན་ལ་འབེབས་པའི་རིགས་པའི་རྣམ་གྲང་
ཐ་དད་པ་ཡོད་དེ། དཔེར་ན་རྩ་ཤེའི་རབ་བྱེད་དང་པོས་རྒྱུས་བཤད་མི་འདྲ་བ་བཅུ་དང་། མཇུག་བསྡུ་མི་འདྲ་བ་གཉིས་
བསྟན་པ་བཞིན་ནོ། །འདིར་ནི་རེ་ཞིག་ཡོངས་སུ་གྲགས་པའི་ཚུལ་བཞིས་རིགས་པར་བྱ་སྟེ། རྡོ་རྗེ་གཟེགས་མ་དང་། ཡོད་
མེད་སྐྱེ་འགོག་དང་། མུ་བཞི་སྐྱེ་འགོག་དང་། རྟེན་འབྲེལ་ཆེན་པོའི། དང་པོ་ནི། དགག་བྱའི་རྒྱུ་དཔྱད་ནས་དགག་བྱ་་་་
འགོག་པ་སྟེ། རྩ་ཤེ་ལས། བདག་ལས་མ་ཡིན་གཞན་ལས་མིན། །གཉིས་ལས་མ་ཡིན་རྒྱུ་མེད་མིན། །དངོས་པོ་གང་དག་
གང་ན་ཡང་། །སྐྱེ་བ་ནམ་ཡང་ཡོད་མ་ཡིན། །ཞེས་པས། ཆོས་ཅན་དངོས་པོ་ཙམ་ཡང་དོན་དམ་པར་བདག་དང་གཞན་
དང་གཉིས་ཀ་དང་རྒྱུ་མེད་པ་ལས་མ་སྐྱེས་པ་གང་ཞིག་ལ་སྐྱེ་བའི་དངོས་པོ་མཐའ་དག་གིས་སྟོང་སྟེ། དཔེར་ན་དོན་སྤྱི་
ཙམ་ལ་དངོས་པོ་མེད་པ་བཞིན་ནོ། །གཉིས་པ་ནི། དགག་བྱའི་འབྲས་བུ་དཔྱད་ནས་འགོག་པ་སྟེ། མེད་དམ་ཡོད་པའི་་་
དོན་ལ་ཡང་། །རྐྱེན་ནི་རུང་བ་མ་ཡིན་ཏེ། །མེད་ན་གང་གིས་རྐྱེན་དུ་འགྱུར། །ཡོད་ན་རྐྱེན་གྱིས་ཅི་ཞིག་བྱ། །ཞེས་པས།
ཆོས་ཅན་སྣང་བ་རྟེན་འབྲེལ་འདི་ཡང་དོན་དམ་པར་རྒྱུ་ལ་འབྲས་བུ་ཡོད་མེད་སྐྱེ་བ་གསུམ་ཀས་སྟོང་པའི་ཕྱིར་ཏེ། འདི་
ལྟར་གང་རྒྱུ་ལས་འབྲས་བུ་ཡོད་པ་དང་མེད་པ་སྐྱེ་བས་སྟོང་པ་དང་། སྐྱེ་བའི་དངོས་པོ་མཐའ་དག་གིས་སྟོང་པ་སྟེ།
དཔེར་ན་དངོས་པོ་མེད་ཀྱང་ངོ་བོ་ཉིད་ཀྱིས་མཚོན་པར་བྱས་པ་བཞིན་ནོ། །གསུམ་པ་ནི། རྒྱུ་འབྲས་གཉིས་ཀ་དཔྱད་་་་
ནས་འགོག་པ་སྟེ། བདེན་གཉིས་འཇུག་པ་ལས། དུ་མས་དངོས་པོ་གཅིག་མི་བྱེད། །དུ་མས་དུ་མ་བྱེད་མ་ཡིན། །གཅིག་་་
གིས་དུ་མའི་དངོས་མི་བྱེད། །གཅིག་གིས་གཅིག་བྱེད་པ་འང་མིན། །ཞེས་པས། འདི་ལྟར་སྣང་བའང་དོན་དམ་པར་་་་་་
གཅིག་ལས་གཅིག་ཤོས་དང་གཅིག་ལས་དུ་མ་དང་། དུ་མ་ལས་དུ་མ་དང་། དུ་མ་ལས་གཅིག་སྐྱེ་བའི་མུ་བཞིས་སྐྱེ་བ་་་
སྟོང་པའོ། །དཔེར་ན་དངོས་པོ་མེད་པ་ལ་ནམ་མཁའ་ཞེས་གདགས་པ་བཞིན་ནོ། །བཞི་བ་ལ་གཉིས་ཏེ། མ་ཡིན་དགག་
གཏན་ཚིགས་སུ་བཀོད་པ་རྟེན་འབྲེལ་ཆེན་པོ་རང་གི་ངོ་བོ་དཔྱད་ནས་འགོག་པ་དང་། མེད་དགག་གཏན་ཚིགས་སུ་་་
བཀོད་པ་གཅིག་དང་དུ་བྲལ་ལོ། །དང་པོ་ནི། གང་ཞིག་རྐྱེན་ལས་སྐྱེས་པ་དེ་མ་སྐྱེས། །དེ་ལ་སྐྱེས་པའི་རང་བཞིན་ཡོད་མ་
ཡིན། །ཅེས་པས། རྟེན་ཅིང་འབྲེལ་བར་འབྱུང་བ་དེ་ཡང་སྐྱེ་འགག་ལ་སོགས་པའི་མཐའ་བརྒྱད་དང་བྲལ་བ་ཡིན་པས་་
བདེན་པའི་རང་བཞིན་གྱིས་སྟོང་པ་སྟེ། དཔེར་ན་སྨིག་རྒྱུ་གཡོ་བ་བཞིན་སྣང་བའི་རྟེན་འབྲེལ་ཙམ་དུ་མ་འགགས་པའོ། །
གཉིས་པ་ནི་གཏན་ཚིགས་དགོད་པ་དང་། ཕྱོགས་ཆོས་བསྒྲུབ་པ་དང་། ཁྱབ་ངེས་ཀྱི་ཚད་མས་དཔྱད་པ་དང་གསུམ་་་་
གྱིས་རིགས་པར་བྱའོ། །དེ་ལ་དང་པོ་ནི། གཅིག་དང་དུ་མ་དང་བྲལ་བས་ཁྱབ་ན་དེ་བདེན་པའི་དངོས་པོས་སྟོང་པས་་་
ཁྱབ་བོ། །གཉིས་པ་ནི་སློབ་དཔོན་འཕགས་པས། ཇི་ལྟར་སྐད་ཅིག་མཐའ་ཡོད་ལྟར། །ཐོག་མ་དབུས་ཀྱང་བརྟག་པར་་་་
གྱིས། །སྐད་ཅིག་གསུམ་གྱི་བདག་ཉིད་ཕྱིར། །འཇིག་རྟེན་སྐད་ཅིག་ལ་མི་གནས། །ཞེས་པས་ཉིན་མཚན་དང་སྔ་དྲོ་་་་་
དྲོའི་བར་རམ། སྐད་ཅིག་སྔ་ཕྱིའི་བར་ན་གནས་པའི་རྟགས་ལས་ཆ་གསུམ་དང་ལྡན་པར་དཔགས་པས་དོན་དམ་པའི་་
ཆ་མེད་གཅིག་དང་བྲལ་བར་གནས་པའི་ཕྱོགས་ཆོས་གྲུབ་པ་ཡིན་ནོ། །གསུམ་པ་ནི། རིགས་པའི་དབང་ཕྱུག་གིས། དོན་
86



བྱེད་ནུས་པ་གང་ཡིན་པ། །དེ་འདིར་དོན་དམ་ཡོད་མ་ཡིན། །ཞེས་པ་སྟེ། ཡོད་པའི་དངོས་པོ་ཙམ་དུ་མའི་དངོས་པོ་ཡིན་
པ་བཀག་པ་ཙམ་གྱིས་གཅིག གཅིག་གིས་དངོས་པོར་ཡོད་དུས་སུ་ཆོད་དེ། ཡོད་པའི་དངོས་པོ་ཙམ་ལ་གཅིག་ཏུ་ཡོད་་་་
པའམ་དུ་མར་ཡོད་པས་ཁྱབ་པ་དངོས་སུ་ངེས་པ་ན་གཅིག་དང་དུ་མའི་ཁྱབ་བྱར་མཐོང་བའི་ཡོད་པའི་དངོས་པོ་འདི་
ཉིད། དོན་དམ་པའི་དངོས་པོ་ཡིན་ནའང་། དེའི་གཅིག་དང་དུ་མས་མ་ཁྱབ་པར་དོགས་པ་སྐྱེ་བའི་ནུས་པ་བཅོམ་སྟེ།
དོན་དམ་པའི་དངོས་པོ་ལ་གཅིག་དང་དུ་མས་ཁྱབ་པ་མཚན་ཉིད་ངེས་པའི་ཚུལ་གྱིས་ཤུགས་ལ་གྲུབ་པ་ཡིན་ནོ། །ཞེས་་
བདག་གི་བླ་མ་རང་གཞན་གྱི་གྲུབ་མཐའ་རྒྱ་མཚོའི་ཕ་རོལ་ཏུ་སོན་པ་དེས་བཞེད་པས་དབུ་མའི་གཏན་ཚིགས་ཆེན་་་་
པོའི་གོ་དོན་བོད་སྔ་རབས་ལ་འཆད་རྒྱུ་མེད་ཅིས་སྤྱི་བརྟོལ་བསྐྱེད་པར་མི་བྱའོ། །གཉིས་པ་ཁས་ལེན་པའི་རྣམ་གཞག་ནི།
བདེན་པ་ཙམ་གྱི་མཚན་ཉིད་ནི་ཆོས་གང་ཞིག་རང་བཞིན་མེད་པ། ཀུན་རྫོབ་བདེན་པའི་མཚན་ཉིད་ནི་ཆོས་ཅན་གང་
ཞིག་རིག་པས་དཔྱད་མི་བཟོད་པ། དོན་དམ་པའི་མཚན་ཉིད་རིག་པས་དཔྱད་བཟོད་པའོ། །དེ་ལྟ་ན་རིག་པས་དཔྱད་་
བཟོད་དེ་བློས་བཏགས་པ་ལ་ལྟོས་སམ་མི་ལྟོས། མི་ལྟོས་ན་དཔྱད་བཟོད་ཀྱི་ཐ་སྙད་དང་འགལ་ཞིང་། ལྟོས་ན་དཔྱད་་་་
བཟོད་པ་དེ་དོན་དམ་པའི་བདེན་པ་དང་འགལ་ལོ་སྙམ་ན། བསྒོམ་པའི་ཤེས་རབ་ཀྱི་དུས་ན་ལྷག་མཐོང་རྣམ་པར་མི་་་
རྟོག་པའི་ཡེ་ཤེས་ལ་དོན་དམ་བདེན་པ་མཚན་ཉིད་པ་ཡོད་པས་སོ་སོ་སྐྱེ་བའི་བློ་ཡུལ་ལས་འདས་པའི་ཚེ་དེ་ལྟར་ཡིན་་་
ཀྱང་། འདིར་བསམ་པའི་ཤེས་རབ་ཀྱི་དཔྱད་རིག་རྣོན་པོས་གཤིས་ཀྱི་བཞུགས་ཚུལ་ལ་མཚང་འབྲུ་བའི་སོ་སོར་རྟོག་་་་
པའི་ཤེས་རབ་མེ་ལྟ་བུས་རྟོག་པའི་བུད་ཤིང་བསྲེག་པའི་དུས་དེ་ལྟར་འདོད་ན། དེས་བསམ་པའི་ཤེས་རབ་ཀྱི་གནས་་་
སྐབས་དེ་ཉིད་དུ་ཚིག་ལ་མི་རྟོན་དོན་ལ་རྟོན་པའི་ཆ་ནས་བདེན་གཉིས་ཟུང་དུ་འཇུག་པའི་ཆོས་ཉིད་མངོན་སུམ་པ་མ་
རྟོགས་པར་བདེན་པ་གཉིས་ཤ་བའི་རྭ་ལྟར་ཐ་དད་དུ་ལྡང་བའི་ཐ་སྙད་ལ་དཔྱོད་པའི་བློའི་དགག་བྱ་ལ་མཐའ་གཅིག་
ཏུ་དམིགས་པ་ཡིན་ཏེ། འདི་ལྟར་མཐར་ཐུག་དཔྱད་རིག་གིས་དགག་ནུས་པ་ལ་དཔྱད་མི་བཟོད་པས། རིག་པ་གང་གིས་
ཀྱང་དགག་མི་ནུས་པ་ལ་དཔྱོད་བཟོད་པ་ཞེས་མཆོག་གཟིགས་ཀྱི་སྐྱེས་བུ་ཆེན་པོ་དག་བཞེད་དོ། །དེ་སྐད་དུ་འཇུག་པ་་
ལས་ཀྱང་། དངོས་ཀུན་ཡང་དག་རྫུན་པའི་མཐོང་བ་ཡི། །དངོས་རྙེད་ངོ་བོ་ཉིད་ནི་འཛིན་པར་གྱུར། །ཡང་དག་མཐོང་་
ཡུལ་གང་ཡིན་དོན་དམ་སྟེ། །མཐོང་བ་རྫུན་པ་ཀུན་རྫོབ་བདེན་པར་གསུངས། །ཞེས་ཡུལ་རྣམས་ཡུལ་ཅན་ལ་ལྟོས་ནས་
འཇོག་པའི་ཚེ། མཐར་ཐུག་འཁྲུལ་མ་འཁྲུལ་གྱི་བློས་ཕྱེ་བ་འདི་ཐ་སྙད་ཀྱི་བློས་རྟོགས་པར་དཀའ་བའི་གསང་ཚིག་བླ་ན་
མེད་པ་ཡིན་ནོ། །ཤེས་བྱའི་འཇུག་ཚུལ་དེ་ལྟ་བུས་ངེས་པར་བྱེད་པའི་ཚད་མ་ནི་གཉིས་ཏེ། ཀུན་རྫོབ་བདེན་པའི་དབང་
དུ་བྱས་ན་སྣང་བའི་རྟེན་ཅིང་འབྲེལ་འབྱུང་རྣམས་ལ་སློབ་དཔོན་ཀླུ་སྒྲུབ་ཀྱིས། ཇི་ལྟར་སྐད་ཅིག་མཐའ་ཡོད་ལྟར། །
ཐོག་མ་དབུས་ཀྱང་བརྟག་པར་གྱིས། །སྐད་ཅིག་གསུམ་གྱི་བདག་ཉིད་ཕྱིར། །འཇིག་རྟེན་སྐད་ཅིག་ལ་མི་གནས། །ཞེས་་་
གཅིག་དུ་བྲལ་གྱིས་ཕྱོགས་བསྒྲུབ་པར་གསུངས་པའི་གཏན་ཚིགས་ཀྱི་རྗེས་སུ་འབྲང་བའི་རིག་པའི་ཤེས་པ་རྗེས་དཔག་
ཚད་མས་དཔྱད་བཟོད་པ་བདེན་པའི་དང་པོ་བཀག་པའི་ཤུགས་ལ། དཔྱད་མི་བཟོད་པའི་ཤེས་བྱར་ངེས་ཏེ་མཚན་ཉིད་
ངེས་པ་ཅན་ནོ། །དོན་དམ་བདེན་པའི་དབང་དུ་བྱས་ན་དཔྱད་བཟོད་མཐར་ཐུག་དཔྱད་རིག་གི་གཞལ་བྱ་ངེས་པར་་་



བྱེད་པའི་ཚད་མ་ཐོབ་ནས་སོ་སོ་རང་གི་རྣམ་པར་མི་རྟོག་པའི་ཡེ་ཤེས་ཀྱིས་རྟོགས་ནའང་། སོ་སོ་སྐྱེ་བོ་དེ་དག་གིས་་་་་
གཏན་ཚིགས་ཀྱི་རྗེས་སུ་འབྲང་བའི་རིག་ཤེས་རྗེས་དཔག་གིས་ངེས་པར་བྱེད་དོ། །དེ་ལྟར་རིག་ཤེས་རྗེས་དཔག་གི་རང་
བཞིན་སྐྱེ་མེད་སྤྲོས་བྲལ་དཔྱད་བཟོད་དོན་དམ་བདེན་པའི་མཚན་ཉིད་ཡིན་ནོ་ཞེས་དབུ་མ་རང་རྒྱུད་པ་རྣམས་འདོད་
པའང་མཐར་ཐུག་མ་ཡིན་ཏེ། དོན་དམ་པར་མེད་པ་ལ་ཀུན་རྫོབ་ཏུ་ཡོད་པར་བསྒྲུབ་པའི་རྟགས་ཀྱིས་རྣམ་པར་རིག་པ་
ཅན་དེ་ཡང་རྟག་པ་དང་ཆད་པ་ཉིད་ཀྱི་དངོས་པོ་ལས་མ་འདས་པ་ཉིད་དེ། རིགས་པ་དྲུག་ཅུ་བའི་འགྲེལ་བར། གང་་་་
ཀུན་རྫོབ་ཏུ་ཁས་བླངས་པ་དེའི་ཚེ་རྟག་པར་འགྱུར་ལ། དོན་དམ་པར་མེད་པར་འདོད་པ་དེའི་ཚེ་ཆད་པར་འགྱུར་་་་་
ཞེས་པ་ལ་སོགས་བཤད་པའི་ཕྱིར། བློས་དཔྱད་པའི་རིག་ཤེས་ནི་སེམས་ཙམ་པའི་ངོ་བོ་ཉིད་དེ་ཡང་དག་པའི་དོན་དུ་མི་
རུང་བ་དང་། སྤྲོས་པ་བཀག་པ་ཙམ་སྤྲོས་བྱེ་བྲག་ལས་མ་འདས་པས། དེ་སྐད་དུ་དགོངས་པ་དེས་འགྲེལ་ལས། དོན་དམ་
པའི་བདེན་པ་མངོན་དུ་རྟོགས་ནའང་ཀུན་རྫོབ་དེ་བས་ལེགས་སུ་དམིགས་པའི་ཕྱིར། མྱ་ངན་ལས་འདས་པ་མི་ཐོབ་་་
པར་འགྱུར་བ་དང་། ཀུན་རྫོབ་དང་དངོས་པོ་ཐ་དད་པའི་དོན་དམ་པའི་བདེན་པ་དེ་ཀུན་རྫོབ་ཀྱི་བདེན་པའི་ཆོས་ཉིད་
མ་ཡིན་པར་འགྱུར་ཏེ། བུམ་པ་རྣམ་བུའི་ཆོས་ཉིད་མ་ཡིན་པ་བཞིན་བདེན་པ་གཉིས་པོ་ཐ་དད་པའི་ཕྱིར་ཀུན་རྫོབ་ཀྱི་་
བདག་རབ་ཏུ་མ་གྲུབ་པ་ཙམ་དོན་དམ་པའི་བདེན་པ་མ་ཡིན་པར་འགྱུར་ཏེ། བུམ་པ་རབ་ཏུ་མ་གྲུབ་པ་ཙམ་རྣམ་བུ་མ་
ཡིན་པ་བཞིན་ནོ། །དོན་དམ་པའི་བདེན་པ་མངོན་སུམ་དུ་རྟོགས་པས་མྱ་ངན་ལས་འདས་པ་ཐོབ་པའི་དུས་ནའང་།
ཀུན་རྫོབ་དེ་བས་ལོགས་སུ་དམིགས་པས་ཀུན་ནས་ཉོན་མོངས་པར་ཡང་འགྱུར་བས། སྐྱེས་བུ་གཅིག་གི་རྒྱུད་ལ་ཀུན་་་་་
ནས་ཉོན་མོངས་རྣམ་བྱང་དུས་གཅིག་འཇུག་པ་མི་འགལ་བར་འགྱུར་རོ། །ཞེས་རིགས་པ་ལྔས་གནོད་བྱེད་གསུངས་པ་་
ཡིན་ནོ། །དེ་བས་ན་དོན་དམ་པའི་བདེན་པ་སྤྲོས་པ་ཐམས་ཅད་དང་བྲལ་བ་དེ་ཀུན་རྫོབ་ཀྱི་བདེན་པ་ལས་དངོས་པོ་་་
གཞན་དུ་གྱུར་པའམ། དེ་ཉིད་དུའང་བརྗོད་དུ་མེད་ལ། གཅིག་པ་བཀག་པ་ཙམ་གྱི་ཐ་དད་པ་མ་ཡིན་ནོ། །ཡང་ཁ་ཅིག་
མདོ་སྡེ་སྤྱོད་པའི་དབུ་མ་འདོད་པ་ལྟར་ན། ཤེས་པ་ལ་ཕྱི་དོན་ཉིད་དངོས་སུ་མི་སྣང་ཡང་དོན་གྱི་ཤེས་པ་ལ་རང་གི་རྣམ་
པ་གཏད་པས། ཤེས་དོན་དང་འདྲ་བའི་རྣམ་པར་སྐྱེས་པ་ལ་དོན་རིག་གོ་ཞེས་དམིགས་པའི་ཚུལ་གྱིས་དོན་ཡོངས་སུ་་་
སྤྱོད་པ་དུས་ཐ་དད་པའི་གཟུང་འཛིན་ཀུན་རྫོབ་ཏུ་གནས་པར་འདོད་པ་དང་། ཡང་ཁ་ཅིག་རྣལ་འབྱོར་སྤྱོད་པའི་དབུ་
མ་ཀུན་རྫོབ་ཏུ་གསལ་ལོ་ཅོག་ཐམས་ཅད་ཤེས་པའི་དངོས་པོ་ཡིན་ཏེ། ཕྱི་རོལ་གྱི་དོན་དུ་མེད་དེ་ཞེས་རྣམ་བཅས་པ་་་་
དང་མཐུན་པར་སྨྲ་ལ། ལ་ལ་རྨི་ལམ་གྱི་ཡུལ་དུ་གཟུང་ཆར་ཤར་བ་དང་། ས་དུས་ཀྱི་སྐྲ་ཤད་རྒྱག་པ་གཉིས་ཀའི་རྣམ་པ་
དང་དོན་སྤྱི་ལ་སོགས་པ་དོན་དང་ཤེས་པའི་ངོ་བོ་གཉིས་ཀ་མ་ཡིན་པ་བཞིན་དུ། འཇིག་རྟེན་ན་གྲགས་ཚོད་ཀྱི་དངོས་་
པོ་རི་དང་ཁང་ཁྱིམ་འགྲོ་བ། རྫས་ཀྱི་རྣམ་པ་ལ་སོགས་པའང་ཕྱི་དོན་དང་ཤེས་པའི་དངོས་པོ་གཉིས་ཀས་སྟོང་བཞིན་དུ་
ཐོག་མ་མེད་པ་ནས་གོམས་པའི་མ་རིག་པའི་བག་ཆགས་ཀྱིས་མེད་བཞིན་དུ་སྣང་བར་ཟད་པས། ཀུན་རྫོབ་ཏུ་ཡོད་པའི་
དངོས་པོ་འཛིན་ཆར་གསལ་བའི་བདེ་བ་ལ་སོགས་པ་སེམས་དང་སེམས་ལས་བྱུང་བ་འབའ་ཞིག་ཏུ་ཟད་པར་འདོད་པ་
སོགས་རྣམ་གྲངས་སུ་མ་སྨོས་ཀྱང་། ཉན་ཐོས་བྱེ་བྲག་པ་ལྟར་རྡུལ་ཕྲན་འདུས་པ་ལས་རགས་པ་བརྩམ་པའི་དངོས་པོ་་་
8。



མཚན་ཉིད་པ་དང་། སེམས་སེམས་བྱུང་རང་རིག་པ་མེད་པར་སྨྲ་བ་ལ་སོགས་འདོད་ཚུལ་གཞན་ཡང་ཡོད་མེད་ཀྱི།
དོན་དུ་སྣང་བ་ཤེས་པར་མི་འདོད་པ་དང་། རང་རྒྱུ་སྔ་མ་ལས་སྐྱེས་པ་སོགས་མཚུངས་པ་མང་ལ། དེའང་སེམས་ཙམ་པ་
ལྟར་རང་རིག་ཁས་ལེན་ཀྱང་། ཡོད་མེད་གང་དུའང་མ་ཕྱེ་བའི་ཡེ་ཤེས་ཙམ་ཞིག་ཁས་བླངས་པ་སྟེ། འགྲེལ་ཆུང་ལས། སོ་
སོ་རང་གི་རིག་པའི་ཡེ་ཤེས་ཀྱིས་ཞེས་བཤད་པ་བཞིན་ནོ། །འདི་ལྟར་སྣང་བ་ཉིད་ནི་ཀུན་རྫོབ་དང་། །སྟོང་པ་དོན་དམ་
ཞེས་བྱ་ཐ་སྙད་ཀྱིས། །བཏགས་པ་གང་ཡང་སྤྲོས་པའི་མཐའ་དང་བྲལ། །སྣང་དུས་ཉིད་ནས་སྐྱེ་འགག་འགྲོ་འོང་མེད། །
གཞན་དབང་དངོས་པོར་འདོད་པའི་ཀུན་རྫོབ་ཀྱང་། །དེ་ཡི་གྲུབ་པའི་མཐའ་རུ་ཁས་མ་བླངས། །དེ་ནི་ཐལ་འགྱུར་ཤིང་
རྟའི་སྲོལ་འབྱེད་ཆེ། །ཀླུ་དབང་ཟླ་བ་གྲགས་པའི་ཁྱད་ཆོས་ཡིན། །འདིར་ནི་འོག་མའི་རྣམ་པ་ཐམས་ཅད་ལ། །བརྩད་་་་་
ཅིང་བརྟགས་པས་གོང་མ་ནོར་མི་འགྱུར། །འདི་ལྟར་སྣང་བ་ཉིད་ཀུན་རྫོབ་དང་། སྟོང་པ་ཉིད་དོན་དམ་ཞེས་བྱ་བ་ལ་་
སོགས་པ་ནི་ཐོས་བསམ་ལས་བྱུང་བའི་ཤེས་པས་ཆོས་ཐམས་ཅད་བདེན་པ་གཉིས་ཀྱི་ཚུལ་དུ་སློབ་པར་སྟོན་པ་སྟེ། ཚུ་་་
རོལ་མཐོང་བའི་བློ་ཅན་བདེན་པ་མ་མཐོང་བ་རྣམས་ཀྱི་ངོར་ཐ་སྙད་ལ་བརྟེན་ནས་ཞེན་པའི་བསམ་པས་སྦྱར་བ་ཙམ་
མོ། །བདེན་པ་གཉིས་ཀྱང་ཡང་དག་པར་ན་གཅིག་དང་ཐ་མི་དད་པར་བསྟན་ཏེ། གཅིག་ན་ནི་ཀུན་རྫོབ་སྤོང་བ་བཞིན་
དུ་དོན་དམ་ཡང་དེ་ལྟར་དུ་འགྱུར་ལ། ཀུན་རྫོབ་ཐ་དད་པ་བཞིན་དུ་དོན་དམ་ཡང་དེ་བཞིན་དང་། ཀུན་རྫོབ་དྲི་མ་་་་་
དང་བཅས་པ་བཞིན་དུ་དོན་དམ་ཡང་དྲི་བཅས་སུ་འགྱུར་རོ། །ཐ་དད་ན་ནི་ཆོས་ཅན་ཉིད་དུ་ཡང་མི་འགྱུར་ལ། འདུས་
བྱས་ཀྱི་མཚན་མ་ཟིལ་གྱིས་གནོན་པར་ཡང་མི་འགྱུར་རོ། །ལམ་བསྒོམ་པ་ཡང་དོན་དང་བཅས་པར་མི་འགྱུར་རོ། །དེ་་་
བས་ན་གཅིག་དང་ཐ་དད་པ་ལ་ནི་རང་རྒྱུད་ཀྱི་གཏན་ཚིགས་ཡོད་པས་ཐལ་འགྱུར་པར་མི་འགྱུར་རོ། །བརྡར་བཏགས་
ཀྱི་གྲུབ་པའི་མཐའ་འདིས་ནི་གཞན་གྱི་དམ་བཅའ་འགོག་ཅིང་། རང་རྒྱུད་ཀྱི་གཏན་ཚིགས་ཁས་ལེན་ཐམས་ཅད་དང་
བྲལ་བས་ཕ་རོལ་གྱི་དམ་བཅའ་འགོག་པའི་འགལ་ཆོས་ཐལ་འགྱུར་གྱི་སྒོ་ནས་གཙོ་བོར་བྱེད་པས་ཐལ་འགྱུར་པ་ཞེས་་
བྱ་སྟེ། དཔལ་ལྡན་ནཱ་གཱ་རྫུ་ནས། གལ་ཏེ་ངས་དམ་བཅའ་འགའ་ཡོད། །དེ་ཚེ་ང་ལ་སྐྱེན་དེ་ཡོད། །ང་ལ་དམ་བཅའ་མེད་
པས་ན། །ང་ནི་སྐྱོན་མེད་ཁོ་ན་ཡིན། །ཞེས་དང་། འཕགས་པ་ལྷས། ཡོད་དང་མེད་དང་ཡོད་མེད་ཅེས། །གང་ལ་ཕྱོགས་ནི་
ཡོད་མིན་པ། །དེ་ལ་ཡུན་ནི་རིང་པོའང་། །ཀླན་ཀ་བརྗོད་པར་ནུས་མ་ཡིན། །ཞེས་སོ། །ཞེས་དང་། ཡང་དེ་ལས། དེ་བས་་
ན་གྲུབ་པའི་མཐའ་འདིར་ནི་ཆོས་ཐམས་ཀྱི་རང་བཞིན་སྐྱེ་བ་མེད་ལ་ཆོས་ཉིད་སྤྲོས་པའི་མཐའ་ཐམས་ཅད་དང་བྲལ་་
བས་སྣང་བའི་དུས་ཙམ་ནས་མ་སྐྱེས་པ་དང་། མ་འགས་པ་དང་། གཟོད་མ་ནས་ཞི་བ་དང་། རང་བཞིན་གྱིས་མྱ་ངན་་་
ལས་འདས་པས་ཁས་ལེན་པའི་ཀུན་རྫོབ་ཙམ་ཡང་འགོག་སྟེ། ཟླ་བ་གྲགས་པས། ཇི་ལྟར་ཁྱོད་ཀྱིས་གཞན་དབང་དངོས་
འདོད་ལྟར། །ཀུན་རྫོབ་ཀྱང་ནི་བདག་གིས་ཁས་མ་བླངས། །ཞེས་སོ། །དེ་ལྟ་ན་ཆོས་ཐམས་ཅད་མ་སྐྱེས་པའམ་སྐྱེ་བའི་་་༌་
མཚན་ཉིད་ཇི་ལྟར་གྲུབ་སྙམ་ན། བཅོམ་ལྡན་འདས་མ་ལས། ཚེ་དང་ལྡན་པ་རབ་འབྱོར། ཅི་ཆོས་མ་སྐྱེས་པ་སྐྱེས་པའམ།
འོན་ཏེ་སྐྱེས་པ་སྐྱེ། རབ་འབྱོར་གྱིས་སྨྲས་པ། ཚེ་དང་ལྡན་པ་ཤཱ་རིའི་བུ། ཁོ་བོ་ནི་ཆོས་མ་སྐྱེས་པ་སྐྱེ་བར་ཡང་མི་འདོད།
སྐྱེས་པ་སྐྱེ་བར་ཡང་མི་འདོད་ཅེས་ཁས་ལེན་གྱི་དམ་བཅའ་བ་གཞན་འགོག་གོ །ཡང་འགག་མེད་དུ་སྣང་བ་འདི་ལ་སྐྱེ་
89



སོགས་སུ་གྲུབ་བོ་སྙམ་ན། དེ་ནི་བློས་ཕར་བཏགས་ཀྱི་མཚན་ཉིད་ཙམ་དུ་ཟད་ཀྱི་གྲུབ་པ་དང་། མ་གྲུབ་པའི་གྲུབ་མཐའ་
ཁས་བླངས་པ་མེད་ཀྱིས། སྣང་ཙམ་བཀག་པ་ནི་མེད་དོ། །དེ་སྐད་དུ་འཕགས་པ་ལྷས། ཇི་ལྟར་སྣང་ཉིད་དགག་མིན་ཏེ། །
རྟེན་ཅིང་འབྲེལ་བར་འབྱུང་བའི་ཕྱིར། །འདིར་ནི་སྡུག་བསྔལ་རྒྱུར་གྱུར་པའི། །བདེན་པར་རྟོག་པ་བཟློག་བྱ་ཡིན། །ཞེས་
སོ། །དེ་ལྟར་རིག་པ་བཞི་བོ་གཤིས་ཐོག་ཏུ་གཏན་ལ་ཕེབས་པ་ལ་དབུ་མའི་ལྟ་བར་འདོད་ཀྱི། གཏན་ལ་འབེབ་ཡུལ་གྱི་་
སྟོང་ཉིད་མཐའ་བྲལ་དབུ་མའི་ལྟ་བར་འདོད་ན་ནི་མཐའ་བཞི་པོ་དེ་ཀ་མཐར་འཛིན་གྱི་ལྟ་བར་འགྱུར་བས་མཐའ་
དང་མཐར་འཛིན་གྱི་ཁྱད་པར་མ་ཕྱེད་པ་ཡིན་ཏེ། ཡེ་ཤེས་སྣང་བ་རྒྱན་གྱི་མདོ་ལས། མཐའ་ལས་འདས་པའི་རང་་་་་
བཞིན་ལ། །གོང་བུར་འདུ་ཤེས་སུ་ཞིག་བལྟ། །ཅུང་ཟད་ཙམ་དུ་ཁས་བླངས་མེད། །ཅེས་སོ། །དེ་བས་ན་གྲུབ་མཐའ་སྨྲ་བ་
འོག་མ་གསུམ་པོའི་མཚན་ཉིད་ལ་བློས་བརྟགས་ཤིང་དཔྱད་ནས་ཤེས་རབ་ཀྱི་ཡུལ་སྐྱེ་མེད་དང་སྟོང་ཉིད་དང་མཐའ་་་
བྲལ་ལ་སོགས་སྤྲོས་པ་ཕྱོགས་རེ་བ་དཔྱད་པ་ཙམ་མ་ཡིན་པར་བརྩད་པའི་དོན་སོ་མཐར་འཛིན་གྱི་ཞེན་ཡུལ་རེ་རེ་ནས་
ཐལ་འགྱུར་གྱིས་སུན་ཕྱུང་བས་གོང་མ་ནོར་བར་མི་འགྱུར་ཞིང་། མཐར་ཐུག་དཔྱོད་པའི་རིག་ཤེས་ཀྱི་ངོར་ཁས་ལེན་གྱི་
བྱེད་པ་པོ་རྣམ་པར་རིག་པ་ཅན་མ་ཡིན་པའི་ཡེ་ཤེས་རྣམ་པར་མི་རྟོག་པ་གང་ཞིག་ཡིན་པ་དེ་ནི་ངོ་བོ་ཉིད་མེད་པར་སྨྲ་
བའི་ཟབ་མོ་དབུ་མའི་ལྟ་བ་ཡིན་ཏེ། ལང་ཀར་གཤེགས་པ་ལས། སེམས་ཙམ་དུ་ནི་མི་རྟོག་དང་། །ཕྱི་རོལ་དངོས་པོ་རྣམ་
བསལ་བས། །རྣམ་པར་རྟོག་པ་རྣམས་ལྡོག་སྟེ། །ལམ་དེ་ཉིད་ནི་དབུ་མའོ། །ཞེས་དང་། བློ་ཡིས་རྣམ་པར་གཞིག་ན་གོ །ངོ་
བོ་ཉིད་ནི་གཟུང་དུ་མེད། །དེ་ཕྱིར་དེ་དག་བརྗོད་མེད་ཅིང་། །ངོ་བོ་ཉིད་ཀྱང་མེད་པར་བཤད། །ཅེས་དང་། ཚིག་གསལ་
ལས། རྣམ་པར་མི་རྟོག་པ་ནི་སེམས་ཀྱི་རྒྱུ་བ་ཡིན་ན་དེ་དང་བྲལ་བའི་ཕྱིར། དེ་ཁོ་ན་ཉིད་དེ་ནི་རྣམ་པར་རྟོག་པ་མེད་པ་
ཡིན་ནོ། །ཞེས་སོ། །ཞེས་གསུངས་སོ། ། ་
གཉིས་པ་ནི། སློབ་དཔོན་ཆེན་པོ་བློ་གྲོས་མཐའ་ཡས་ཀྱིས། ངོ་བོ། ངེས་ཚིག མཚན་ཉིད་རྣམ་གྲངས་དང་བཅས་པ།
རབ་ཏུ་དབྱེ་བ། ཤེས་པའི་དགོས་པའོ། །དང་པོ་ནི། བདེན་པ་དེ་དག་ལ་གྲུབ་མཐའ་སོ་སོའི་འདོད་ཚུལ་ངོ་བོ་ངོས་་་་་
འཛིན་མི་འདྲ་བ་མང་ཡང་། སྤྱིར་ཐེག་ཆེན་པ་རྣམས་ཀྱི་བཞེད་པས་ཀུན་རྫོབ་བདེན་པ་བཅོས་ཤིང་སྒྲོ་བཏགས་པ་དང་།
དོན་དམ་བདེན་པ་མ་བཅོས་ཤིང་སྒྲོ་མ་བཏགས་པ་ཡིན་ལ། བྱེ་བྲག་གྲུབ་མཐའ་སྨྲ་བ་རྣམས་ཀྱི་རྩེ་མོ་ཐལ་འགྱུར་བའི་་
ལུགས་ལྟར་ན། འཇུག་པ་ལས། དངོས་ཀུན་ཡང་དག་རྫུན་པར་མཐོང་བ་ཡིས། །དངོས་རྙེད་ངོ་བོ་གཉིས་ནི་འཛིན་པར་
འགྱུར། །ཡང་དག་མཐོང་ཡུལ་གང་དེ་དོན་དམ་སྟེ། །མཐོང་བ་རྫུན་པ་ཀུན་རྫོབ་བདེན་པར་གསུངས། །ཞེས་པས།
གཟུགས་ནས་རྣམ་མཁྱེན་གྱི་བར་གྱི་ཆོས་འདི་རྣམས་རེ་རེའང་རང་བཞིན་ནམ་ངོ་བོ་གཉིས་གཉིས་འཛིན་པར་་་་་་་་
དམིགས་ཏེ། འདི་ལྟར་བྱིས་པ་རྣམས་ཀྱིས་མ་བརྟགས་མ་དཔྱད་པར་རང་དགར་འཇུག་པའི་བློས་རྙེད་པའི་ངོ་བོ་གང་་
ཡིན་པ་དང་། འཕགས་པ་རྣམས་ཀྱིས་མཉམ་བཞག་རྣམ་པར་མི་རྟོག་པའི་ཡེ་ཤེས་ཀྱིས་རྙེད་པའི་ངོ་བོ་གང་ཡིན་པའོ། །
དེ་གཉིས་ཀྱི་སྔ་མ་ནི་ཀུན་རྫོབ་ཀྱི་བདེན་པ་ཞེས་བྱ་སྟེ། མ་རིག་པ་ནི་དེ་ཁོ་ན་ཉིད་མཐོང་བ་ལ་སྒྲིབ་པས་ན་ཀུན་རྫོབ་་་
ཅེས་བྱ་ལ། དེ་བདེན་པར་བཟུང་ཞིང་དེ་ཁོ་ན་ཉིད་ཀྱི་དོན་མ་རྟོགས་བར་དུ་གཟུང་བ་ལྟར་དོན་བྱེད་ཅིང་བྱིས་པ་་་་
90



རྣམས་མི་བསླབ་བའི་ཕྱིར་བདེན་པ་ཞེས་བྱའོ། །ཇི་སྐད་དུ། དེ་ཉིད་ལས། མ་རིག་རང་བཞིན་སྒྲིབ་ཕྱིར་ཀུན་རྫོབ་སྟེ། །
དེས་གང་བཅོས་མ་བདེན་པར་སྣང་དེ་ནི། །ཀུན་རྫོབ་བདེན་ཞེས་ཐུབ་པ་དེས་གསུངས་ཏེ། བཅོས་མར་གྱུར་པའི་དངོས་
ནི་ཀུན་རྫོབ་ཏུའོ། །ཞེས་གསུངས་པས་སོ། །ཕྱི་མ་ནི་དོན་དམ་པའི་བདེན་པ་ཞེས་བྱ་སྟེ། འཕགས་པའི་མཉམ་གཞག་རྣམ་
པར་མི་རྟོག་པའི་ཡེ་ཤེས་ནི་གནས་ལུགས་ཇི་ལྟ་བར་འཇུག་པས་ན་དམ་པ་ཞེས་བྱ་ལ། དེའི་སྤྱོད་ཡུལ་དུ་གྱུར་པས་ན་་་་
དོན་དང་རྣམ་པ་ཐམས་ཅད་དུ་མི་བསླུ་བས་བདེན་པ་ཡིན་པའི་ཕྱིར་རོ། །གཉིས་པ་ངེས་ཚིག་ནི། བདེན་པ་གཉིས་ཀྱི་སྒྲ་
དོན་ངེས་ཚིག་ནི། ལེགས་སྦྱར་གྱི་སྐད་ལ་ཕྱིས་བསྣན་གྱི་ངེས་པས་ཀུན་རྫོབ་ཅེས་བྱ་བའི་སྒྲ། ཡང་དག་སྒྲིབ་པ་དང་།
ཚོགས་པའམ་འདུས་པ་དང་། བརྡའམ་ཐ་སྙད་དང་། ཀུན་འབྱེད་པ་དང་། རྫུ་བག་རྣམས་ལ་འཇུག་པར་བཤད་པའི་་་་
དང་པོ་ལྟར་ན་ཡང་དག་པའི་རང་བཞིན་དོན་དམ་བདེན་པ་སྒྲིབ་པར་བྱེད་པ་ཉོན་མོངས་ཅན་གྱི་མ་རིག་པ་ནི་ཀུན་་་
རྫོབ་ཅེས་བྱ་ཞིང་། དེས་གང་ཟག་དེའི་རྒྱུད་དབང་བྱས་པས་དེའི་དབང་དུ་སོང་བའི་ཚད་མ་གང་ལ་འདུས་བྱས་ཀྱི་ཆོས་
སྣང་བ་དེ་ནི་ཀུན་རྫོབ་ཏུ་བདེན་པས་དེར་བཏགས་པ་སྟེ། འཇུག་པ་ལས་མ་རིག་རང་བཞིན་སྒྲིབ་ཕྱིར་ཀུན་རྫོབ་སྟེ།
ཞེས་སོགས་བཤད་དོ། །གཉིས་པ་ནི། ཚོགས་པ་དེ་དག་ཕན་ཚུན་མདུང་ཁྱིམ་ལྟར་གཅིག་ལ་གཅིག་ལྟོས་ནས་གྲུབ་པ་་་་
ཡིན་གྱི། ངོ་བོ་ཉིད་ཀྱིས་མ་ཡིན་པས་ཀུན་རྫོབ་ཅེས་བྱ། གསུམ་པ་ནི། ཚིག་གསལ་ལས། ཡང་ན་ཀུན་རྫོབ་ནི་བརྡ་སྟེ་་་་
འཇིག་རྟེན་གྱི་ཐ་སྙད་ཅེས་བྱ་བའི་ཐ་ཚིག་གོ །ཡང་ན་རྗོད་པ་དང་བརྗོད་བྱ་དང་ཤེས་པ་དང་ཤེས་བྱ་ལ་སོགས་པའི་་་
མཚན་ཉིད་ཅན་ནོ། །ཞེས་སོ། །བཞི་བ་ནི། རྟོག་གེ་འབར་བ་ལས། གཟུགས་ལ་སོགས་པའི་དངོས་པོ་ཀུན་རྣམ་པར་་་་་
འབྱེད་པའི་དོན་གྱིས་ཀུན་རྫོབ་སྟེ། ཞེས་སོ། །ལྔ་བ་ནི། ་དཔྱད་མི་བཟོད་པའི་དོན་གྱིས་ཀུན་རྫོབ་སྟེ། སློབ་དཔོན་སེང་གེ་
བཟང་པོས། རྣམ་པར་དཔྱད་པའི་དཔུང་མི་བཟོད་པས་ན་ཀུན་རྫོབ། ཅེས་གསུངས་པ་ལྟར་རོ། །ཅིག་ཤོས་དོན་དམ་་་་
བདེན་པ་ཞེས་པའི་དམ་པ་དངོས་ནི་འཕགས་རྒྱུད་ཀྱི་མཉམ་བཞག་ཡེ་ཤེས་ཡིན་ལ། དོན་ནི་དེའི་སྤྱོད་ཡུལ་དུ་གྱུར་པའི་
སྟོང་པ་ཉིད་དང་། བདེན་པ་ཞེས་པ་དེ་ཉིད་རྣམ་པ་ཐམས་ཅད་དུ་མི་བསླུ་བས་དེ་སྐད་དུ་བཞག་གོ །དམ་པ་དེའི་རྗེས་
མཐུན་པ་ནི་རིགས་ཤེས་རྗེས་དཔག དོན་ནི་དེའི་སྤྱོད་ཡུལ་དུ་གྱུར་པའི་མེད་དགག་གི་མཚན་ཉིད་ཅན་གྱི་སྟོང་པ་ཉིད།
བདེན་པ་ཞེས་པ་བརྟགས་ཤིང་དཔྱད་པའི་རིགས་པའི་ངོར་མི་བསླུ་བས་དེ་སྐད་དུ་བཞག་པར་འདོད་དེ། ཕྱི་མ་འདི་ལ་
རྗེས་མཐུན་པའམ་རྣམ་གྲངས་པའི་དོན་དམ་བདེན་པ་ཟེར་ཏེ། དབུ་མའི་བསྟན་བཅོས་རྣམས་སུ་བདེན་གཉིས་ཀྱི་་་་
དཔྱད་པ་འཇུག་པ་ཐམས་ཅད་འདི་ཁོ་ན་ལས་བརྩད་པ་ཡིན་གྱི། དོན་དམ་པའི་བདེན་པ་དངོས་ལ་ནི་ཀུན་རྟོག་གི་་་་་
དཔྱད་པ་བྱར་མེད་དོ། །ཐ་སྙད་དུ་དོན་དམ་པ་གཉིས་ཡོད་པ་དང་དེ་གཉིས་ཀྱི་མཚན་ཉིད་ཀྱང་གསལ་བར་རྟོག་གེ་་་
འབར་བ་ལས་གསུངས་སོ། །གསུམ་པ་མཚན་ཉིད་རྣམ་གྲགས་དང་བཅས་པ་ནི། སྒྲོ་བཏགས་པའང་བཅོས་པའི་ངོ་བོ་
མཐོང་བ་རྫུན་པ་མ་དཔྱད་བྱིས་པའི་ཤེས་ངོར་རྙེད་པའི་རྙེད་དོན་ཀུན་རྫོབ་བདེན་པའི་མཚན་ཉིད་དང་། སྒྲོ་ལ་་་་་
བཏགས་པའམ་མ་བཅོས་པའི་ངོ་བོ་མཐོང་བ་ཡང་དག་པ་འཕགས་པའི་རིག་ངོར་རྙེད་པའི་རྙེད་དོན་དོན་དམ་བདེན་
པའི་མཚན་ཉིད་དོ། །པ་ཚབ་ཀྱི་སྲས་ཀྱི་ཐུ་བོ་རྨ་བྱ་བྱང་བརྩོན་གྱིས། མ་དཔྱད་འཁྲུལ་བའི་ཤེས་ཡུལ་ཀུན་རྫོབ་སྟེ། །མ་་་
91



འཁྲུལ་འཕགས་པའི་ཤེས་ཡུལ་དོན་དམ་ཡིན། །ཞེས་གང་བཤད་པ་བཞིན་ཏེ། སྣང་ཡུལ་ལ་འཁྲུལ་བ་ཙམ་གྱིས་ཀྱང་་་་་
འཁྲུལ་ཤེས་སུ་འཇོག་པ་མང་ཞིང་དེ་ལྟ་ན་རིག་ཤེས་རྗེས་དཔག་ཀྱང་དེ་ཡིན་མོད། དེ་ནི་དཔྱད་ཤེས་ཡིན་པས་དེ་བཅད་
ཕྱིར་མ་དཔྱད་ཅེས་པའི་སྒྲ་སྦྱར་རོ། །འོན་ཀྱང་སྐབས་འདིར་ཡུལ་གྱི་བདེན་རྫུན་ནི་མི་བསླུ་བ་དང་གླུ་བ་ལ་བྱེད་ཅིང་།
ཡུལ་ཅན་གྱི་བདེན་རྫུན་ནི་འཛིན་སྟངས་མ་འཁྲུལ་བ་དང་འཁྲུལ་བ་ལ་བྱེད་པའོ། །དེ་དག་གི་མིང་གི་རྣམ་གྲངས་ནི་་་་
གྲུབ་མཐའ་སོ་སོའི་བཞེད་པས་ཤིན་ཏུ་མང་ཞིང་། དབུ་མའི་ལུགས་ལྟར་ན། དབུས་མཐའ་ལས། སྟོང་པ་ཉིད་ནི་མདོར་
བསྡུ་ན། །དེ་བཞིན་ཉིད་དང་ཡང་དག་མཐའ། །མཚན་མ་མེད་དང་དོན་དམ་དང་། །ཆོས་ཀྱི་དབྱིངས་ཀྱི་རྣམ་གྲངས་སོ། །
གཞན་མིང་ཕྱིན་ཅི་མ་ལོག་ཡིན། །ཅེས་དང་། འཕགས་པ་གྲོལ་སྡེས་མཛད་པའི་རྗེས་སུ་འབྲངས་ནས་རྣམ་གྲངས་བཅུ་་
གཅིག་ཏུ་བཤད་པ་དང་། སློབ་དཔོན་ཟླ་བས་ཀྱང་རྣམ་གྲངས་མང་དུ་བཤད་ཅིང་། དེ་ལས་ལྡོག་པ་ནི་ཀུན་རྫོབ་བདེན་
པའི་མིང་གི་རྣམ་གྲངས་སུ་འགྱུར་ལ། གཞན་ཡང་འདི་ལ་བརྡ་ཙམ། མིང་ཙམ་དང་། བཏགས་པ་ཙམ་དང་། ཐ་སྙད་་་་
ཙམ་ཞེས་བྱ་བ་སོགས་ཀྱང་བརྗོད་དོ། །བཞི་བ་རབ་ཏུ་དབྱེ་བ་ལ་ལྔ། དབྱེ་བ་དངོས། འབྱེད་པའི་རྒྱུ་མཚན་གཉིས་ཀྱི་་
གྲངས་ངེས། གཅིག་གམ་ཐ་དད། གྲུབ་མཐའ་སོ་སོའི་འདོད་ཚུལ་ལོ། །དང་པོ་ལ་གཉིས། སྤྱིར་དབྱེ་བ་དང་། བྱེ་བྲག་སོ་་
སོའི་དབྱེ་བའོ། །དང་པོ་ནི། སྤྱིར་ཀུན་རྫོབ་རིག་ངོའི་ཤེས་བྱ་དང་དོན་དམ་འཁྲུལ་ངོའི་ཤེས་བྱ་མིན་ཡང་མ་ཕྱེ་བར་མ་
བརྟགས་མ་དཔྱད་པའི་ངོར་ཤེས་བྱ་ཙམ་འདི་བདེན་གཉིས་ཀྱི་དབྱེ་གཞི་ཉིད་དུ་མདོ་ལས་གསུངས་ཏེ། ཇི་སྐད་དུ། ཤེས་
པར་བྱ་བ་ལ་བདེན་པ་གཉིས་པོ་འདི་ཙམ་དུ་ཟད་དོ། །ཞེས་གསུངས་པས་སོ། །དེ་ལ། རྩ་ཤེ་ལས། འཇིག་རྟེན་ཀུན་རྫོབ་
བདེན་པ་དང་། དམ་པའི་དོན་གྱི་བདེན་པའོ། །ཞེས་པ་ལྟར་སླ་ཆོས་ཀུན་རྫོབ་ཀྱི་བདེན་པ་དང་། སླུ་མེད་དོན་དམ་གྱི་་་
བདེན་པ་གཉིས་སམ། སྣང་ལུགས་དང་། གནས་ལུགས་ཀྱི་སྒོ་ནས་ཀུན་རྫོབ་དང་དོན་གྱི་བདེན་པའོ། །ཞེས་པ་ལྟར་སླ་་་
ཆོས་ཀུན་རྫོབ་ཀྱི་བདེན་པ་དང་། སླུ་མེད་དོན་དམ་གྱི་བདེན་པ་གཉིས་སམ། སྣང་ལུགས་དང་། གནས་ལུགས་ཀྱི་སྒོ་ནས་
ཀུན་རྫོབ་དང་དོན་དམ་གྱི་བདེན་པ་གཉིས་སུ་བྱའོ། །གཉིས་པ་སོ་སོའི་དབྱེ་བ་ནི། སྣང་ལུགས་ལའང་འཁྲུལ་བ་དང་མ་
འཁྲུལ་བའི་སྣང་ལུགས་གཉིས་ལས། དང་པོ་སྣང་ལུགས་འཁྲུལ་བ་ནི། འགྲོ་བློར་འཁྲུལ་སྣང་འཁྲུལ་འཛིན་འཁྲུལ་ཤེས་་
སུ་ཤར་བ་ཇི་སྙེད་པ་སྟེ། གླུ་བ་དང་མི་བདེན་པས་དམྱལ་བ་ནས་སངས་རྒྱས་ཀྱི་བར་བསམ་བརྗོད་དུ་སྣང་ཚད་བློའི་རི་
མོས་བཏགས་པ་ཡིན་པས་དོན་ལ་མ་རིག་པའི་ཕྱིར་འཁྲུལ་བར་བཤད་དོ། །དེའང་འབྱུང་བ་བཞི་སོགས་སྣང་ལ་དོན་་་་་
བྱེད་མི་ནུས་པ་ལོག་པའི་ཀུན་རྫོབ་ཏུ་འཇོག མ་འཁྲུལ་བའི་ཀུན་རྫོབ་ལ་གཉིས། འབྲས་བུ་ལས་མ་འཁྲུལ་བ་ལམ་གྱི་ཡེ་
ཤེས་ཡོན་ཏན་དང་བཅས་པ་གོང་དུ་འགྱུར་བས་མི་རྟག་ཀྱང་གཤིས་ཀྱི་སར་བགྲོད་པ་ལ་ལྟོས་ནས་མ་འཁྲུལ་བ་དང་། །
འབྲས་བུ་ཐོབ་པས་མ་འཁྲུལ་བ་སངས་རྒྱས་ཀྱི་ཡེ་ཤེས་གཟུགས་སྐུ་དང་བཅས་པ་འོག་མིན་ན་བཞུགས་པ་སྟེ། ཞེས་དང་།
ཡང་དེ་ལས། ཡང་ན་སྐྱེ་འཕགས་ཀྱི་ཀུན་རྫོབ་གཉིས་སུ་འགྱུར་ཏེ། དང་པོ་ནི། ཆུ་ཟླ་དང་སྒྲ་བརྙན་ལ་སོགས་པ་སྟེ་དེ་་
དག་ནི་རྫུན་པ་དང་བསླུ་བའི་ཆོས་ཅན་དུ་བྱིས་པ་རྣམས་ཀྱིས་ཀྱང་ཡོངས་སུ་གཅོད་པར་བྱེད་པའི་ཕྱིར་རོ། །གཉིས་པ་ནི།
བྱིས་པ་རྣམས་ཀྱིས་མངོན་པར་ཞེན་པའི་གཟུགས་སྒྲ་ལ་སོགས་པ་སྟེ། དེ་དག་ནི་འཕགས་པའི་ཆོས་མཐོང་བ་རྣམས་་་་་
92



ཀྱིས་སྒྱུ་མ་བཞིན་དུ་གསོག་དང་གསོབ་དང་སྙིང་པོ་མེད་པར་ཁོང་དུ་ཆུད་པའི་ཕྱིར་རོ། །ཡང་ན་འཇིག་རྟེན་པའི་ཀུན་་
རྫོབ་དང་རྣམ་འབྱོར་གྱི་ཀུན་རྫོབ་གཉིས་སུའང་དབྱེ་བར་གསུངས་ཏེ། ཞི་བ་ལྷས། རྣལ་འབྱོར་ཀུན་རྫོབ་ཉེས་མེད་དེ། །
ཞེས་དང་། ཟླ་བས། རྣམ་བདུན་གྱིས་མེད་གང་དེ་ཇི་ལྟ་བུ། །ཡོད་ཅེད་རྣལ་འབྱོར་པས་དེའི་ཡོད་མི་རྙེད། །ཅེས་སོགས་་
གསུངས་སོ། །མཚན་གཞི་ནི་མ་བརྟགས་མ་དཔྱད་པའི་འཁྲུལ་ངོའི་ཆོས་ཅན་རགས་པ་རྣམས་ནི་འཇིག་རྟེན་པའི་ཀུན་་
རྫོབ། ཅུང་ཟད་དཔྱད་ངོའི་ཐ་སྙད་པའི་བློའི་རྙེད་དོན་ཕྲ་བའི་མི་རྟག་པ་དང་། ཉན་རང་མི་སློབ་པ་ནས་བྱང་འཕགས་
མན་ཆད་ཀྱི་འཕགས་པའི་རྗེས་ཐོབ་ཀྱི་སྣང་བ་རྣམས་ནི་རྣལ་འབྱོར་པའི་ཀུན་རྫོབ་བོ། །མིང་གི་རྣམ་གྲངས་ཀྱང་སྔ་མ་་
ལམ་བརྟགས་པའི་དང་བྱིས་པའི་དང་རིགས་ཤེས་དང་མ་འབྲེལ་པའི་ཀུན་རྫོབ་ཅེས་བྱ་ལ། ཕྱི་མ་ལ་དཔྱད་པའི་དང་་་་
འཕགས་པའི་རིགས་ཤེས་དང་འབྲེལ་བའི་ངང་དབུ་མ་པའི་ཀུན་རྫོབ་ཅེས་བྱའོ། །སྐབས་འདིའི་ལོག་པ་དང་ཡང་དག་་
ཀུན་རྫོབ་གཉིས་ནི་འཇིག་རྟེན་པ་དང་པའི་(འདི་མ་ཡིག་ཏུ་མི་གསལ)བདེན་པ་གཉིས་སུ་འཇོག་པའང་ཡིན་ནོ། །དོན་
དམ་པའི་བདེན་པ་ལ་ནི་ངོ་བོའི་སྒོ་ནས་དབྱེ་བ་བགྱིར་མེད་དེ། ནམ་མཁའ་ལྟར་ཀུན་ཏུ་རོ་གཅིག་པའི་ཕྱིར་དང་། ཐ་་
སྙད་ཀྱི་ཡུལ་ལས་འདས་པའི་ཕྱིར་ཏེ། དཀོན་བརྩེགས་ལས། དགེ་སློང་དག་བདེན་པ་དམ་པ་འདི་ནི་གཅིག་སྟེ། འདི་ལྟ་
སྟེ། མ་བསླུ་བའི་ཆོས་ཅན་གྱི་མྱ་ངན་ལས་འདས་པའོ། །ཞེས་སོ། །སྒྲས་བརྗོད་ཙམ་དུ་དབྱེ་ན་བདེན་ཆུང་ལས་རྣམ་་་་་
གྲངས་པ་དང་རྣམ་གྲངས་མ་ཡིན་པའི་དོན་དམ་བདེན་པ་གཉིས་སུ་གསུངས་ཏེ། དང་པོ་ནི་སྤྲོས་པ་ཕྱོགས་རེ་ཙམ་དང་
བྲལ་བ་སྟེ་སྐྱེ་བ་བཀག་པའི་སྐྱེ་མེད་ལྟ་བུའོ། །ཕྱི་མ་ནི་སྤྲོས་པ་མཐའ་དག་དང་བྲལ་བའོ། །རྣམ་གྲངས་པའི་དོན་དམ་་་
བདེན་པ་དེ་ལ་དགག་བྱའི་སྒོ་ནས་དབྱེ་ན་གང་ཟག་དང་ཆོས་ཀྱི་བདག་མེད་གཉིས་སོ། །མཚན་ཉིད་ཀྱི་སྒོ་ནས་དབྱེ་ན་
སྟོང་པ་ཉིད་དང་མཚན་མ་མེད་པ་དང་སྨོན་པ་མེད་པ་སྟེ་རྣམ་ཐར་གསུམ་མམ་མངོན་པར་འདུས་མ་བྱས་དང་བཞིའོ། །
ཆོས་ཅན་གྱི་སྒོ་ནས་དབྱེ་ན་སྟོང་པ་ཉིད་བཅུ་དྲུག་དང་། སོགས་ཁོངས་ནས་བཅོ་བརྒྱད་ཉི་ཤུ་རྣམས་སུ་དབྱེ་བ་ཡིན་ནོ། །
གཉིས་པ་དབྱེ་བའི་རྒྱུ་མཚན་ནི། འདི་ལྟར་བདེན་པ་གཉིས་སུ་དབྱེ་བའི་རྒྱུ་མཚན་ཡང་འཕགས་པ་དང་བྱིས་པའི་
གང་ཟག་གཉིས་ཀྱིས་བློའི་འཛིན་སྟངས་མི་འདྲ་བ་ལས་ཡིན་ལ། དེའི་ཕྱིར་ཡུལ་ཅན་གྱི་སྒོ་ནས་བདེན་པ་གཉིས་སུ་་་་་
འབྱེད་པ་ཡིན་གྱི། དོན་ལ་གཉིས་སུ་གནས་པ་མིན་ཏེ་ཀུན་རྫོབ་དོན་ལ་གནས་ན་ཀུན་རྫོབ་ཏུ་མི་འགྱུར་ཞིང་། གཞན་དུ་
ན་དོན་དམ་དམ་པའི་བདེན་པ་གཉིས་སུ་འགྱུར་བའི་ཕྱིར་རོ། །དེའི་ཕྱིར་ཀུན་རྫོབ་དོན་ལ་མི་གནས་པ་ལས་དོན་དམ་་
པའོ་ཞེས་འགའ་ཡང་ཡོད་པ་མིན་ཏེ། བདེན་འཛིན་གྱི་རྣམ་གཞག་ཕན་ཚུན་ལྟོས་ནས་བཞག་པའི་ཕྱིར་རོ། །དེས་ན་་་་
མཐའ་བྲལ་གྱི་དོན་ནི་དོན་དམ་པའི་བདེན་པ་དང་། གཞན་ནི་ཀུན་རྫོབ་ཀྱི་བདེན་པའོ། །ཞེས་པའང་མངོན་ཞེན་ཅན་
དག་གི་ངག་བརྡར་སྦྱར་བ་ལས་དབུ་མ་རང་ལུགས་ལ་ཀུན་རྫོབ་དོན་དམ་གྱི་ཕྱོགས་གང་ཡང་བཞག་ཏུ་ཡོད་པ་མ་ཡིན་
ཏེ། ཇི་སྲིད་བརྗོད་བྲལ་གྱི་དོན་མ་རྟོགས་པ་དེ་སྲིད་དུ་དབུ་མ་པའང་མིན་ཏེ་དབུ་མའི་དོན་མ་རྟོགས་པའི་ཕྱིར་རོ། །
གསུམ་པ་གྲངས་ངེས་ནི། བདེན་པ་ནི་ཀུན་རྫོབ་དང་དོན་དམ་པའི་བདེན་པ་གཉིས་སུ་གྲངས་ངེས་པ་ཡིན་ཏེ། ལང་་་་
93



།
གཤེགས་ལས། ཀུན་རྫོབ་དང་ནི་དོན་དམ་སྟེ། །རྒྱུ་ལས་སྐྱེས་པ་གསུམ་པ་མེད། །ཀུན་རྫོབ་རྟོག་པས་བརྟགས་པ་སྟེ། །དེ་་
ཟད་འཕགས་པའི་སྤྱོད་ཡུལ་ལོ། །ཞེས་དང་། ཡབ་སྲས་མཇལ་བ་ལས། དེ་ལྟར་དེ་བཞིན་གཤེགས་པས་ཀུན་རྫོབ་དང་་་་
དོན་དམ་པ་གཉིས་ཐུགས་སུ་ཆུད་དེ། ཤེས་པར་བྱ་བའང་ཀུན་རྫོབ་དང་དོན་དམ་པའི་བདེན་པ་འདིར་ཟད་དོ། །ཞེས་
སོ། །རིགས་པའང་ཐབས་ཕྱོགས་གཙོ་བོར་བྱས་པའི་བླང་དོར་ལ་ཀུན་རྫོབ་མེད་དུ་མི་རུང་ཞིང་། བླང་བྱའི་གཙོ་བོ་རྣམ་
དག་མི་དམིགས་པ་ལ་དོན་དམ་པ་མེད་དུ་མི་རུང་བས་ཉུང་ན་མི་འདུ་ཞིང་དེ་ཙམ་གྱིས་སྐྱེས་བུའི་དོན་ཐམས་ཅད་་་་་་
འགྲུབ་པས་མང་མི་དགོས་པའི་ཕྱིར་རོ། །ཡང་ན་ཡུལ་ཅན་གྱི་བློ་ནི་འཁྲུལ་པ་དང་མ་འཁྲུལ་པ་གཉིས་སུ་ངེས་ཤིང་དེའི་
སྔ་མ་ལ་ལྟོས་ཏེ་ཀུན་རྫོབ་དང་། ཕྱི་མ་ལ་ལྟོས་ཏེ་དོན་དམ་གྱི་རྣམ་གཞག་མེད་དུ་མི་རུང་བས་ན་བདེན་པ་གཉིས་སུ་་་
ངེས་སོ། །བཞི་བ་གཅིག་གམ་ཐ་དད་ནི། .བདེན་པ་གཅིག་དང་ཐ་དད་པའི་ཚུལ་ལ་གྲུབ་མཐའ་རྣམས་བཞེད་པ་མི་་་་
མཐུན་པ་སོ་སོར་མཆིས་ཀྱང་། དཔལ་རང་བྱུང་གི་ཞལ་སྔ་ནས། དེ་ལྟར་བཤད་པའི་བདེན་པ་གཉིས་པོ་འདིའང་ཆོས་་
རྣམས་དང་ཆོས་ཉིད་ཇི་ལྟ་བ་བཞིན་དུ་དེ་ཉིད་དང་གཞན་ལས་རྣམ་པར་གྲོལ་བ་ཡིན་པས་གཅིག་པ་དང་ཐ་དད་ཐ་་་
དད་པ་གང་དུའང་བརྗོད་དུ་མེད་དོ། །ཞེས་གསུངས་པ་ལྟར་མ་དཔྱད་པའི་ངོར་ཐ་སྙད་ཙམ་དུ་བདེན་པ་གཉིས་རང་་་
བཞིན་གཅིག་ལ་ལྡོག་པ་ཐ་དད་པ་དང་། དོན་དམ་པར་ངོ་བོ་གཅིག་པ་དང་ཐ་དད་གང་དུའང་བརྗོད་དུ་མེད་པར་་་་་
བཞེད་དེ། དེའང་གཅིག་ཡིན་ན་བྱིས་པ་རྣམས་ཀྱིས་ཀུན་རྫོབ་ཀྱི་བདེན་པ་ལྟར་དོན་དམ་པའི་བདེན་པའང་རྟོགས་པས་
འབད་པ་མེད་པར་གྲོལ་བར་ཐལ་བའི་ཕྱིར་དང་། དོན་དམ་བཞིན་དུ་ཀུན་རྫོབ་ཀྱང་དབྱེ་བ་མེད་ཅིང་རྣམ་པར་དག་་་
པའི་རྒྱུར་རམ། ཀུན་རྫོབ་བཞིན་དུ་དོན་དམ་ཡང་དབྱེ་བ་སྣ་ཚོགས་པ་དང་ཀུན་ནས་ཉོན་མོངས་པ་འཕེལ་བའི་་་་་
དམིགས་པར་ཐལ་བའི་ཕྱིར་སོགས་སྐྱོན་མང་དུ་འཇུག་ལ། ཐ་དད་ན་རྣལ་འབྱོར་པ་རྣམས་ཀྱིས་དོན་དམ་རྟོགས་ཀྱང་་
ཀུན་རྫོབ་ལ་མངོན་ཞེན་སྤང་མི་ནུས་པའམ། དོན་དམ་པ་དེ་ཀུན་རྫོབ་ཀྱི་ཆོས་ཉིད་མ་ཡིན་པར་ཐལ་བ་སོགས་གནོད་་་་
བྱེད་མང་དུ་འཇུག་གོ །དེའི་ཕྱིར་དགོངས་འབྲེལ་ལས་ཀྱང་། འདུ་བྱེད་ཁམས་དང་དོན་དམ་མཚན་ཉིད་ནི། །གཅིག་་་་
དང་ཐ་དད་བྲལ་བའི་མཚན་ཉིད་དེ། །གཅིག་དང་ཐ་དད་ཉིད་དུ་གང་རྟོགས་པ། །དེ་དག་ཚུལ་བཞིན་མ་ཡིན་ཞུགས་པ་
ཡིན། །ཅེས་གསུངས་སོ། །ལྔ་བ་གྲུབ་མཐའ་སོ་སོའི་འདོད་ཚུལ་ནི། སྤྱིར་བདེན་པ་གཉིས་ཀྱི་རྣམ་བཞག་ཙམ་ནི་གྲུབ་་་་
མཐའ་སྨྲ་བ་ཐམས་ཅད་ཀྱིས་ཁས་ལེན་ཏེ། དེའང་ཉན་ཐོས་པ་ནི། གང་ལ་བཅོམ་དང་བློ་ཡིས་གཞན། །བསལ་ན་དེ་བློ་་
མི་འཇུག་པ། །བུམ་ཆུ་བཞིན་དུ་ཀུན་རྫོབ་ཏུ། །ཡོད་དེ་དོན་དམ་ཡོད་གཞན་ནོ། །ཞེས་འཇོམས་བྱེད་ཐོབ་བ་ལ་སོགས་་་
པས་བཅོམ་པ་དང་རྫས་ཀྱི་ཆོས་བློས་སོ་སོར་བསལ་བ་ན་དེའི་བློ་མི་འཇུག་པས་འདོར་དུ་རུང་བ་བུམ་པ་དང་། དེའི་་་
ནང་གི་ཆུ་ལ་སོགས་པ་ནི་ཀུན་རྫོབ་དང་། བཅོམ་གཞིག་གིས་དེའི་བློ་མི་འདོར་བར་ཤེས་པ་རང་དབང་དུ་བསྐྱེད་པ་
གཟུགས་སྒྲ་འཛིན་པ་ལ་སོགས་པ་ནི་དོན་དམ་དང་། དེ་གཉིས་ཀའང་དེ་དང་དེའི་ངོ་བོར་ཡོད་པ་ལ་བདེན་པར་འཇོག་
གོ །མདོར་ན་རགས་པའི་དངོས་པོ་དང་ཤེས་པའི་རྒྱུན་ནི་ཀུན་རྫོབ་ཡིན་ལ། ཤེས་པའི་སྐད་ཅིག་ཆ་མེད་དང་། དངོས་་་
པོའི་རྡུལ་ཕྲན་ཆ་མེད་དོན་དམ་བདེན་པར་བྱེ་བྲག་སྨྲ་བ་རྣམས་འདོད་དོ། །དོན་དམ་དོན་བྱེད་ནུས་དང་མི་ནུས་ཀྱི།
94



རང་དང་སྤྱི་མཚན་མདོ་སྡེ་བ་ཡི་ལུགས། རྣམ་འགྲེལ་ལས། དོན་དམ་དོན་བྱེད་ནུས་པ་གང༌། །དེ་འདིར་དོན་དམ་ཡོད་་
པ་ཡིན། །གཞན་ནི་ཀུན་རྫོབ་ཡོད་པ་སྟེ། །དེ་དག་རང་སྤྱིའི་མཚན་ཉིད་འདོད། །ཅེས་པ་ལྟར་དོན་དམ་པར་དོན་བྱེད་
ནུས་པ་བུམ་པའི་ཀ་བ་ལྟ་བུ་དོན་དམ་བདེན་ལ། དོན་དམ་པར་དོན་བྱེད་མི་ནུས་པ་ནམ་མཁའ་དང་བུམ་པའི་སྤྱི་དང་
ཀ་བའི་སྤྱི་ལྟ་བུ་ཀུན་རྫོབ་བདེན་པ་སྟེ། མདོར་ན་རང་མཚན་དུ་ཡོད་པ་དང་སྤྱི་མཚན་དུ་ཡོད་པ་གཉིས་ལ་དེར་འདོད་
ཅིང་། ཡོད་པ་ནི་བདེན་པའི་དོན་དུ་འདོད་པ་མདོ་སྡེ་པ་ཡི་ལུགས་སོ། །འདིར་དོན་དམ་བདེན་པ། མི་རྟག་པ། དངོས་པོ།
འདུས་བྱས། རང་མཚན་རྣམས་དོན་གཅིག་ཅིང་། ཀུན་རྫོབ་བདེན་པ། རྟག་པ། དངོས་མེད་ཀྱི་ཆོས། འདུས་མ་བྱས། སྤྱི་
མཚན་རྣམས་དོན་གཅིག་ཅེས་མཁས་པ་ཕྱི་མ་འགའ་ཞིག་གིས་བཤད་དོ། །གཟུང་འཛིན་གཉིས་སྣང་ཡུལ་དང་ཡུལ་ཅན་
དང་། གཉིས་མེད་ཤེས་པར་འཇོག་པ་སེམས་ཙམ་ལུགས། གཟུང་འཛིན་གཉིས་སུ་སྣང་བའི་ཡུལ་དང་ཡུལ་ཅན་ནི་ཀུན་
རྫོབ་ཀྱི་བདེན་པ། གཟུང་འཛིན་གཉིས་མེད་ཀྱི་ཤེས་པ་ཙམ་ནི་དོན་དམ་བདེན་པར་འཇོག་པ་ནི་སེམས་ཙམ་པའི་་་་་
ལུགས་ཏེ། ཡེ་ཤེས་སྙིང་པོ་ཀུན་བཏུས་ལས། ཆ་ཤས་ཅན་ཞེས་བྱ་བ་མེད། །ཕྲ་རབ་རྡུལ་ཡང་ཡོད་པ་མིན། །སོ་སོར་སྣང་
བའང་དམིགས་མེད་ལ། །ཉམས་སུ་མྱོང་བ་རྨི་ལམ་འདྲ། །གཟུང་དང་འཛིན་པ་ལས་གྲོལ་བའི། །རྣམ་ཤེས་དམ་པའི་དོན་
དུ་ཡོད། །རྣལ་འབྱོར་སྤྱོད་གཞུང་དུ་མཚོ་ཡི། །ཕ་རོལ་ཕྱིན་རྣམས་དེ་སྐད་བསྒྲགས། །ཞེས་སོ། །དེའང་མཚན་ཉིད་གསུམ་
ལ་སྦྱོར་ན་ཀུན་བརྟགས་ནི་ཀུན་རྫོབ་མཚན་ཉིད་པ་ཡིན་ཏེ་རྫས་སུ་མེད་ཅིང་ཐ་སྙད་ཙམ་དུ་གྲུབ་པའི་ཕྱིར་རོ། །གཞན་
དབང་ནི་རྣམ་གྲངས་པའི་དོན་དམ་མཚན་ཉིད་པ་དང་ཀུན་རྫོབ་རྣམ་གྲངས་པ་ཡིན་ཏེ། རིགས་པས་དཔྱད་ན་བདེན་་
པ་གྲུབ་པའི་ཕྱིར་དང་། དེ་ཁོ་ན་ཉིད་མཐོང་བ་ལ་སྒྲིབ་པའི་ཕྱིར་རོ། །ཡོངས་གྲུབ་ནི་དོན་དམ་མཚན་ཉིད་པ་ཡིན་ཏེ།
འཕགས་པའི་ཡེ་ཤེས་ཀྱི་སྤྱོད་ཡུལ་དུ་གྱུར་པའི་ཕྱིར་རོ། །སྣང་བ་ཀུན་རྫོབ་ཏུ་གྲུབ་སྒྱུ་མ་བཞིན། །དོན་དམ་མ་གྲུབ་་་་
མཁའ་འདྲ་རང་རྒྱུད་ལུགས། །ཇི་ལྟར་སྣང་བ་ཐམས་ཅད་ཀུན་རྫོབ་ཏུ་གྲུབ་པ་སྒྱུ་མའི་རྟ་གླང་ལ་སོགས་པ་བཞིན་ཀུན་་
རྫོབ་ཀྱི་དོན་དམ་དུ། དོན་དམ་པ་ཅིའང་མ་གྲུབ་པ་ནམ་མཁའ་ལྟ་བུ་ནི་དོན་དམ་བདེན་པར་བཞེད་པ་རང་རྒྱུད་པའི་ས་
ལུགས་ཏེ། འཁྲུལ་འཇོམས་ལས། དམིགས་བཅས་ཀུན་རྫོབ་ཀྱི་བདེན་པ་དང་། དམིགས་བྱ་དམིགས་བྱེད་ཀུན་ལས་གྲོལ།
ཞེས་སོ། །ལུགས་འདིའི་ཀུན་རྫོབ་ཀྱི་དབྱེ་བ་ནི་གོང་དུ་སྨོས་པ་ལྟར་རོ། །བློས་བཏགས་ཀུན་རྫོབ་འཇིག་རྟེན་རྗེས་བརྗོད་
དང་། སྤྲོས་བྲལ་བསམ་བརྗོད་ལས་འདས་ཐལ་འགྱུར་ལུགས། བློས་སྨྲ་བསམ་བརྗོད་པར་བཏགས་པ་རྣམས་ནི་ཀུན་་་་
རྫོབ་ཀྱི་བདེན་པ་སྟེ། འཇིག་རྟེན་ན་ཇི་ལྟར་གྲགས་པའི་རྗེས་སུ་བརྗོད་ཅིང་། གཤིས་སྤྲོས་བྲལ་བསམ་བརྗོད་ཐམས་ཅད་
ལས་འདས་པ་ནི་དོན་དམ་བདེན་པ་ཞེས་ཐལ་འགྱུར་བའི་ལུགས་ཏེ། རྣམ་པར་གཞག་བྱ་འཇོག་བྱེད། ངོ་བོ་རྟོགས་བྱེད་
ལས་འདས་པས་རྟོགས་པར་བཞག་ཏུ་མེད་ཀྱང་དོན་དམ་དང་མཐུན་པའི་བློ་སྐྱེས་པ་ལ་དེ་སྐད་དུ་བཏགས་ཏེ། ཟླ་བ་་་
གྲགས་པས། སྟོང་པ་ཉིད་དང་རྗེས་སུ་མཐུན་པའི་བློ་སྐྱེས་པ་ལ་ནི་སྟོང་པ་ཉིད་རྟོགས་སོ་ཞེས་བརྗོད་ཀྱི། སྟོང་པ་ཉིད་ནི་
རྟོགས་པ་མ་ཡིན་ནོ། །ཞེས་གསུངས་ཏེ། དཔེར་ན་ནམ་མཁའི་རང་བཞིན་གོ་འབྱེད་པར་རྟོགས་པ་ནམ་མཁའ་ཉིད་བློ་་
དང་དབྱེར་མེད་དུ་གྱུར་པ་བཞིན་ནོ། །ཞེས་གསུངས་སོ། །གཞན་ཡང་ཀུན་མཁྱེན་ཆོས་ཀྱི་རྒྱལ་པོའི་གསུང་རབ་ངེས་་་་
-
95



དོན་ཤིང་རྟ་ཆེན་པོའི་ལུང་གི་གནས་ངེས་པ་རྒྱ་ཆེར་དྲོངས་མོད་ཡི་གེ་མང་དུ་དོགས་པ་དང་ཟློས་པའི་སྐྱོན་དུ་འགྱུར་་་་
བའི་ཕྱིར་མ་བྲིས་སོ། ། ་ ་་་་
གསུམ་པ་མི་ཕམ་འཇམ་པའི་དབྱངས་ཀྱིས་ཇི་ལྟར་བཀྲལ་བའི་ཚུལ་ལ་སྤང་བྱ་ཕྱི་རོལ་པའི་བདེན་གཉིས་དང་་་་
བླང་བྱ་རང་སྡེ་འོག་མ་གསུམ་གྱི་བདེན་གཉིས་འཇོག་ཚུལ། ཟབ་མོ་དབུ་མའི་ལུགས་ཀྱི་བདེན་གཉིས་འཇོག་ཚུལ་བཅས་
གསུམ་ལས། དང་པོ་ནི། དབུ་མ་རྒྱན་གྱི་རྣམ་བཤད་ཆེན་མོ་འཇམ་དབྱངས་བླ་མ་དགྱེས་པའི་ཞལ་ལུང་ལས། དེ་ལ་ཤེས་
བྱ་འདི་དག་ཡང་དག་པ་ཡིན་མིན་གཉིས་ཀྱིས་ཕྱེ་བས་ན་བདེན་པ་གཉིས་སུ་ཟད་པར་འདུ་ཞིང་། དོན་དེ་གཉིས་ལ་་་་
བློས་འཇལ་ཚུལ་ཕྱིན་ཅི་ལོག་དང་། ཕྱོགས་ཙམ་དང་། ཡང་དག་པར་རྟོགས་ཚུལ་གྱིས་ཕྱི་ནང་སོ་སོའི་གྲུབ་མཐའ་སྣ་་་
ཚོགས་བྱུང་སྟེ། འདི་ལྟར་ཕྱི་རོལ་སེར་སྐྱ་བ་དག་ནི། ཡོན་ཏན་གསུམ་མཉམ་པར་གྱུར་པའི་རང་བཞིན་ཅན་གྱི་གཙོ་བོ་
དང་། བདག་གཉིས་ནི་དོན་དམ་པ་ཡིན་ཅིང་། གཙོ་བོ་དེའི་རྣམ་འགྱུར་རྣམས་ནི་ཀུན་རྫོབ་བསླུ་བའི་ཆོས་ཅན་དུ་་་་་
འདོད་ལ། ནམ་ཞིག་ལམ་བསྒོམས་པས་བསམ་གཏན་གྱི་མིག་ཐོབ་ནས་བལྟས་པས་རྣམ་འགྱུར་རྣམས་ཀྱི་མཚང་མངོན་
སུམ་དུ་རིག་སྟེ་རྣམ་འགྱུར་རྣམས་གཙོ་བོའི་ཀློང་དུ་ཐིམ་ནས་བདག་ཤེས་རིག་གི་སྐྱེས་བུ་འདྲིད་ཅིང་བསླུ་བ་ལྟ་བུའི་ཡ་
ཡུལ་དང་འབྲེལ་བ་མེད་པས་རང་གཅིག་པུ་ཡན་གར་དུ་གནས་པ་ནི་ཐར་པའོ་ཞེས་འདོད་པ་དང་། གསང་བ་པ་དག་་
བདག་དམ་པ་གཅིག་པུ་རྣམ་ཤེས་ཙམ་གྱི་རང་བཞིན་ཀུན་ལ་ཁྱབ་པས་ནམ་མཁའ་ཆེན་པོ་དང་འདྲ་བ་ནི་དོན་དམ། དུ་
མར་སྣང་ཡང་དེ་ལྟར་མི་བདེན་པར་བདག་ཤེས་རིག་ཙམ་དུ་གཅིག་པས་ན་སྣོད་བཅུད་སོགས་ཀྱི་དངོས་པོ་སོ་སོར་་་
རིས་ཆད་དུ་སྣང་བ་ནི་ཀུན་རྫོབ། བདག་དམ་པ་དེ་ཚུལ་བཞིན་རྣལ་འབྱོར་པས་བསྒོམས་པས་གཉུག་མ་དང་གཉུག་མ་
མ་ཡིན་པའི་མ་རིག་པ་དང་བྲལ་ནས་བུམ་པ་ཆག་ན་དེའི་ནང་གི་ནམ་མཁའ་ནམ་མཁའ་ཆེན་པོར་འདུ་བ་བཞིན་དུ་་་
བདག་ཆེན་པོ་དེར་ཐིམ་སྟེ་གྲོལ་བར་འདོད་པ་དང་། རིག་བྱེད་པ་སོགས་སོ་སོ་རང་རང་གི་ལྷར་བཟུང་བའི་ཚངས་པ་
དང་ཁྱབ་འཇུག་དབང་ཕྱུག་ལ་སོགས་པ་རྣམས་ནི་རྟག་པ་དོན་དམ་པ། དེའི་རྣམ་འཕྲུལ་ལས་བྱུང་བའི་དངོས་པོ་་་་
རྣམས་མི་བརྟན་བསླུ་བའི་རང་བཞིན་དུ་ཁས་ལེན་ཅིང་། ལྷ་དེ་དག་གི་གོ་འཕང་ཐོབ་ན་གཏན་དུ་རྣམ་པར་གྲོལ་བ་་་
ཡིན་པར་རློམས་ནས། དེ་སྒྲུབ་པའི་ལམ་དཀའ་ཐུབ་དང་བརྟུལ་ཞུགས་སྣ་ཚོགས་དང་། མཆོད་སྦྱིན་དང་། བསམ་གཏན་
དང་རླུང་ལ་སོགས་པའི་རྣལ་འབྱོར་སྒོམ་པའི་ཐབས་དུ་མ་ལ་རྟེན་པར་བྱེད་དོ། །གཞན་ཡང་རྟག་པའི་བདག་དང་ནམ་
མཁའ་སོགས་ཡེ་ནས་རང་བཞིན་གྱིས་ཡོད་པར་སྨྲ་བ་ཡེ་སྲིད་པའི་ལུགས་ཞེས་པ་སོགས་གྲུབ་མཐའི་མིང་དང་འདོད་་་་
ཚུལ་བྱེ་བྲག་པ་ཆོས་མང་པོ་ཡོད་ཀྱང་དེ་དག་ཐམས་ཅད་མདོར་བསྡུ་ན་འཁོར་བར་བཅིངས་གྲོལ་གྱི་རྒྱུ་རྟག་པའི་་་་་་
དངོས་པོ་ཞིག་ཁས་ལེན་པ་ཡིན་ལ། རྟག་སྨྲ་བ་འདི་དག་ཐར་པ་ཡོད་པར་སྨྲ་བའི་ལུགས་ཡིན་པས་ན་དེའི་ལམ་ཡང་་་་་
བསྒྲུབ་པར་རློམས་པའི་ཕྱིན་ཅི་ལོག་གི་བརྟུལ་ཞུགས་ལ་བརྩོན་པ་ཡིན་ནོ། །ཞེས་དང་། ཡང་དེ་ལས། རྒྱང་འཕེན་པ་ནི།
མངོན་སུམ་གྱི་ཡུལ་དུ་སྣང་བའི་འབྱུང་བ་བཞི་བོ་འདི་ཙམ་ཡོད་ཅིང་འདི་ཡུལ་དབང་རྣམ་ཤེས་ཀུན་གྱི་རྒྱུ་ཡིན་པས་ས་
དོན་དམ་ཡིན་ལ། འདི་ལ་སྐྱེ་ཞིང་སླར་འཇིག་པའི་ཆོས་ཅན་གྱི་དངོས་པོ་འདི་རྣམས་མི་བརྟན་སླུ་བའི་རང་བཞིན་དུ་་་
96



ཁས་ལེན་ཅིང་། ལམ་གོམས་པ་སོགས་ཚེ་སྔ་ཕྱིའི་ལས་འབྲས་མི་སྲིད་དེ། ད་ལྟའི་རིག་པ་འདི་མངལ་གྱི་གནས་སྐབས་ཀྱི་
འབྱུང་བ་འདུས་པ་མེར་མེར་པོ་ལ་སོགས་པ་ལས། ཆན་ལས་མྱོས་བྱེད་ཀྱི་ནུས་པ་གསར་དུ་སྐྱེ་བ་ལྟར་གློ་བུར་དུ་བྱུང་གི་
ཚེ་སྔ་མའི་རིག་པ་སྔོན་དུ་སོང་བ་ལས་བྱུང་བ་མིན་ཞིང་། འཇིག་རྟེན་འདིར་ཇི་ཙམ་སྡོད་པ་དེ་སྲིད་དུ་བློ་དང་དབུགས་
ཀྱང་འབྱུང་ལ། འཆི་བ་ན་མར་མེ་རྒྱུན་ཆད་པ་ལྟར་ལུས་རྡུལ་དུ་དངོས། སེམས་ནམ་མཁར་ཐིམ་པ་དེས་ན་སྐྱེ་བ་ཕྱི་མ་་
མེད་ལ། དེས་ན་ལས་འབྲས་དང་ལམ་དང་ཐར་པ་ནི་མེད་ཅིང་། བདེ་སྡུག་སོགས་མི་འདྲ་བ་སྣང་བ་ནི་སྲན་མ་ཟླུམ་པ་
དང་ཚེར་མ་རྣོ་བ་སུས་ཀྱང་མ་བྱས་པ་བཞིན་དུ་རྒྱུ་མེད་པར་ངོ་བོ་ཉིད་ཀྱིས་དེ་ལྟར་འབྱུང་ངོ་ཞེས་ཟེར། དེས་ན་ལུས་་་
དང་བློ་ཚོགས་པ་མ་ཤིའི་བར་ཇི་སྲིད་དུ་བདག་ལ་ཕན་པ་ཙམ་ཁོ་ན་དོན་དུ་གཉེར་བ་ཡིན་ནོ། །ཞེས་དང་། ཡང་དེ་ལས།
དེ་ལྟར་ཕྱི་རོལ་པའི་འདོད་པ་དེ་དག་ནི་ཐམས་ཅད་དངོས་པོར་ལྟ་བ་འབའ་ཞིག་ཡིན་ཏེ། རྟག་སྨྲ་བ་རྣམས་ཀྱི་ནི་་་༌་
བདག་ལ་སོགས་པ་རྟག་དངོས་སུ་འདོད་ཅིང་། ཆད་ལྟ་བའང་འདིར་མངོན་སུམ་མཐོང་བའི་དངོས་པོ་རྣམས་ལ་བདེན་
འཛིན་འཐུག་པོ་དང་བཅས་བཞིན་དུ་འདི་འགགས་ཤིང་ཞིག་ནས་སྐྱེ་བ་སྔ་ཕྱི་མཚམས་མི་སྦྱོར་བ་ཙམ་ཡིན་ནོ། །དེས་ན་
དེ་དག་གི་ཆོས་འགའ་ཞིག་རྫུན་པ་དང་སླུ་བའི་ཆོས་སུ་བཞག་ན་འང་མཐར་གཏུགས་ན་དངོས་པོ་ཞིག་ལ་བརྟེན་ཏེ་་་་
འཇོག་པ་ཁོ་ན་ཡིན་ཏེ། འཇིག་རྟེན་པའི་ལམ་ཐམས་ཅད་ཐོག་མེད་ནས་ལྷན་ཅིག་ཏུ་ཞུགས་པའི་མ་རིག་པ་དང་་་་
མཚུངས་པར་ལྡན་པའི་ཚུར་མཐོང་གི་ཤེས་པ་རང་ག་མ་འདི་ཙམ་གྱིས་བཞག་པས་ན། འདོད་ཚུལ་སྣ་ཚོགས་མཐའ་་་་
མེད་པ་ཡོད་ཀྱང་དངོས་ཞེན་ལས་འདའ་མི་སྲིད་དེ། མཁྲིས་ནད་ཅན་གྱིས་དུང་དང་ཟླ་བ་དངུལ་ལ་སོགས་པ་མི་འདྲ་བ་
མཐོང་ཡང་སེར་པོ་ལས་གཞན་དུ་མི་མཐོང་བ་བཞིན་ནོ། །དེས་ན་ཕྱིན་ཅི་ལོག་གི་ལྟ་བ་གནས་པ་དེ་རྣམས་ལ་བདག་པ་
མེད་པ་སེང་གེའི་སྒྲ་ཆེན་པོ་བཟོད་པ་སུའང་མེད་ཅིང་དེ་དག་གིས་ཡང་དག་པ་དང་ཡང་དག་པ་མ་ཡིན་པ་གཉིས་སུ་་
ཕྱེ་བའི་རྣམ་གཞག་སྣ་ཚོགས་བྱས་ཀྱང་དངོས་འཛིན་གྱི་རྩ་བ་ལ་ཅིའང་མི་གནོད་པའི་ཉེ་ཚེ་བའི་སྟོང་པ་ཞེས་བྱ་སྟེ་་་་
བདེན་གཉིས་ལ་རྨོངས་ཤིང་ལོག་པར་རྟོག་པ་ཡིན་ནོ། །ཞེས་གསུངས་སོ། །གཉིས་པ་ནི། ཡང་རྒྱན་གྱི་རྣམ་བཤད་ཆེན་མོ་
ལས། འཇིག་རྟེན་གྱི་ལམ་ལས་འཕགས་པ་རང་སྡེ་ནང་པ་སངས་རྒྱས་པ་ལའང་། .བདེན་པ་གཉིས་ཀྱི་དོན་ལ་ཕྱོགས་་་་་
མཐུན་ཙམ་རྟོགས་པ་དང་། ་ཡང་དག་པ་ཇི་ལྟ་བ་བཞིན་དུ་རྟོགས་ཚུལ་གྱིས་གོང་ནས་གོང་དུ་ཁྱད་ཞུགས་ཏེ། དེ་ལས་་་
དོན་སྨྲ་སྡེ་གཉིས་པོ་ལ་བྱེ་བྲག་འདོད་ཚུལ་མི་འདྲ་བ་ཡོད་ཀྱང་། དོན་དུ་འདི་ལྟར་འདོད་དེ། བཅོམ་ཞིང་གཞན་བསལ་
བར་གྱུར་ན་རང་འཛིན་གྱི་བློ་འདོར་དུ་རུང་བའི་རགས་པ་རྣམས་ཀུན་རྫོབ་མི་འདོར་བ་ཤེས་པ་སྐད་ཅིག་ཆ་མེད་ཙམ་
དང་། བེམ་པོ་རྡུལ་ཕྲན་ཆ་མེད་ཙམ་དོན་དམ་དུ་ཡོད་དགོས་ཏེ། དེ་མེད་ན་བེམ་ཤེས་རགས་པ་འདི་ཀུན་རྩོམ་གཞི་མེད་
པས་ན་འདི་ལྟར་སྣང་བར་ཡང་མི་འཐད་དེ་སྣལ་མ་མེད་པའི་སྣམ་བུ་བཞིན་ནོ་སྙམ་པའོ། །དེས་ན་རྡུལ་ཕྲ་རབ་དང་་་
ཤེས་པ་སྐད་ཅིག་མ་དུ་མ་ཚོགས་པའི་ཉེར་ལེན་གྱི་ཕུང་པོ་ལྔ་སྐད་ཅིག་གིས་སྐྱེ་ཞིང་འཇིག་པའི་བདག་ཉིད་ཅན་འདི་ལ་
དམིགས་ནས་ངའོ་སྙམ་དུ་རློམ་པོར་ཟད་ཀྱི། འདི་ལས་ལོགས་སུ་བདག་མ་དམིགས་ཤིང་འདི་ཇི་ལྟར་རློམ་པའི་བདག་
དེའི་མཚན་ཉིད་དང་མི་མཐུན་པས་དེ་དང་ངོ་བོ་གཅིག་མེད་པ་དེའི་ཕྱིར་ན། རྟག་གཅིག་རང་དབང་ལ་སོགས་པའི་་་་
97
བུ



རྣམ་པར་བཟུང་བའི་བདག་དེ་ནི་མེད་ལ། བདག་དེས་སྟོང་པའི་རྡུལ་དང་ཤེས་པའི་ཕྲ་བ་མཐར་ཐུག་པ་རྣམས་ཡོད་་་་
པར་འདོད་ཅིང་རྡུལ་ཕྲ་རབ་ཀྱང་སྐད་ཅིག་མར་འདོད་ལ། ལམ་གང་ཟག་གི་བདག་མེད་གོམས་པས་འཇིག་ལྟའི་རྩ་བ་
ཅན་གྱི་འཁོར་བའི་ཉོན་མོངས་པ་རྣམས་ཟད་ནས་འབྲས་བུ་ཁམས་གསུམ་འཁོར་བ་ལས་རྣམ་པར་གྲོལ་ཏེ་ལེན་པ་མེད་
པར་ཡོངས་སུ་མྱ་ངན་ལས་འདའ་བར་འདོད་ཅིང་། རང་སྡེ་དངོས་སྨྲ་བ་འདི་དག་དངོས་པོ་མེད་པ་ལ་སོགས་པའི་་༌་་་
མདོའི་ཚིག་འཆད་པ་ན། སྨད་པ་དང་ཉུང་བའི་དོན་ལ་སོགས་པར་འཆད་དེ། དངོས་པོ་རྣམས་ངན་པ་ཡིན་པས་དངོས་
པོ་མེད་པ་སྟེ། ད་ལྟར་གྱི་གནས་སྐབས་ན་མི་བརྟན་པའི་ཕྱིར་རོ། །ཡང་དངོས་པོ་རྣམས་ལ་དངོས་པོ་མེད་པ་མང་བས་་
དངོས་པོ་མེད་པར་གསུངས་ཏེ། སྔོན་དང་ཕྱི་མའི་མཐར་མ་སྐྱེས་པ་དང་། འདས་པ་ཡིན་པས་སོ་ཞེས་འདོད་དེ། སེམས་
ཙམ་པ་ནི། གཟུང་འཛིན་གཉིས་སུ་སྣང་བ་འདི་མེད་བཞིན་ཀུན་ཏུ་བཏགས་པ་ཙམ་ཡིན་པའི་ཀུན་རྫོབ། དེ་དག་གི་་་་
སྣང་གཞི་གཞན་དབང་གི་རྣམ་ཤེས་མཐར་ཐུག་པ་ཤེས་པ་རང་རིག་རང་གསལ་ཙམ། ཕྱི་རོལ་གཟུང་བ་དང་དེར་་་་་
འཛིན་པས་སྟོང་པ་ནི་ཡོངས་གྲུབ་སྟེ་དོན་དམ་པ་ཡིན་ལ། འཁོར་འདས་གཉིས་ཀྱི་སྣང་ཆ་འདི་རྣམས་ལ་སྣང་གཞི་རྣམ་
ཤེས་ཞིག་ཀྱང་མེད་ན་ནམ་མཁའི་མེ་ཏོག་ལྟར་འགྱུར་རོ་སྙམ་དུ་རྣམ་རིག་ཙམ་དོན་དམ་དུ་སྨྲའོ། །དེ་ལ་དེ་དག་གིས་་་་
འདི་ལྟར་ཤེས་པ་ལས་ངོ་བོ་ཐ་དད་དུ་གྱུར་པའི་བེམ་པོ་ནི་རྡུལ་ཕྲན་འགོག་པའི་རིགས་པ་སོགས་ཀྱིས་ཁེགས་པས་ཕྱི་པ་
དོན་མི་འགྲུབ་ལ། འོ་ན་རི་རབ་ཁང་ཁྱིམ་ལ་སོགས་བསླུ་མེད་བསྙོན་མེད་དུ་སྣང་བ་འདི་ཅི་ཡིན་སྙམ་ན། འདི་རྣམས་ནི་
ཕྱི་རོལ་ན་བེམ་པོའི་བདག་ཉིད་དུ་མེད་ཀྱང་འཁྲུལ་པའི་དོན་ཡོད་པ་ལྟར་སྣང་བ་སྟེ། དཔེར་ན་རྨི་ལམ་གྱི་སྣང་བ་་་་་་
བཞིན་ནོ། །དེ་ལྟར་སྣང་བའི་རྒྱུ་མཚན་ཡང་ཤེས་པ་གསལ་རིག་གི་ངོ་བོ་ཙམ་ནོར་བུ་དྲི་མ་དང་བྲལ་བ་ལྟ་བུ་ལ། དག་པ་
དང་མ་དག་པའི་བག་ཆགས་སྣ་ཚོགས་ཀྱི་ཚོན་གྱིས་ཁ་བསྒྱུར་བས་ཤེས་པ་ཉིད་དེ་དང་དེའི་རྣམ་པར་སྣང་བ་ནི་གཞན་
དབང་གི་རྣམ་ཤེས་ཞེས་བྱ་སྟེ་རྟེན་འབྲེལ་དང་དོན་འདྲའོ། །དེ་ལྟར་འདོད་འཇིགས་དང་མི་སྡུག་པ་སོགས་གོམས་པ་་་་
བཞིན་དུ་ཐོག་མེད་གོམས་པའི་བག་ཆགས་ཀྱི་རྐྱེན་ལས་ཤེས་པ་ཉིད་ལུས་དང་ལོངས་སྤྱོད་གནས་ལ་སོགས་པར་སྣང་་་་
ཡང་བྱིས་པ་སོ་སོའི་སྐྱེ་བོས་དེ་རང་གི་སེམས་ཀྱི་བདག་ཉིད་དུ་ཁོང་དུ་མ་ཆུད་པར། ཡུལ་ཕར་ཀ་དང་། སེམས་ཚུར་ཀ་
ལྟ་བུར་གཟུང་འཛིན་གཉིས་ཐ་དད་པར་རྒྱང་ཆད་དུ་དོན་ལ་གྲུབ་པར་འཛིན་པ་ནི་དངོས་པོའི་ཡིན་ལུགས་མ་ཡིན་་་་་
པའི་ཀུན་ཏུ་བཏགས་པའམ་འཁྲུལ་བ་སྟེ། རྨི་ལམ་གྱི་གླང་ཆེན་ལ་རང་སྣང་དུ་མ་ཤེས་པར་ཕྱི་རོལ་གྱི་གླང་པོ་དངོས་སུ་
འཛིན་པ་ལྟ་བུའོ། །དེ་ལྟར་གཟུང་འཛིན་དུ་སྣང་བཞིན་པ་གཞན་དབང་གི་རྣམ་ཤེས་དེའི་རང་བཞིན་མཐར་ཐུག་པ་་་
རང་རིག་རང་གསལ་ཙམ་ལས་མ་འདས་པས་དེ་ཙམ་བདག་གཉིས་ཀྱིས་སྟོང་པའི་ལྡོག་ཆ་ནས་ཡོངས་སུ་གྲུབ་པ་དངོས་
པོའི་ཡིན་ལུགས་གཏིང་སླེབས་པ་ཉིད་དུ་འདོད་དེ། ཤེས་ཉིད་སྣང་བ་སྣ་ཚོགས་སུ་ཇི་ལྟར་སྣང་བའི་ཚུལ་རྒྱས་པར་ཕྱེ་ན་
རྣམ་པར་ཤེས་པ་ཚོགས་བརྒྱུད་ཀྱི་ཚུལ་ལས་བརྩམས་ཏེ་ཤེས་དགོས་པས་དེ་དག་ཞིབ་པར་འཕགས་པ་ཐོགས་མེད་ཀྱི་་་
གཞུང་ལས་ཤེས་པར་བྱའོ། །དེས་ན་གཞན་དབང་དོན་དམ་དང་ཀུན་རྫོབ་ཏུ་བཤད་ཚུལ་གཞུང་སོ་སོར་བྱུང་བ་གནད་
མ་ཤེས་ན་བློ་བལ་བ་ཇ་(མ་ཡིག་ཏུ་མི་གསལ)བཞིན་འཁྲུག་པར་འགྱུར་བས་ན། གཞན་དབང་ཉིད་ལ་གནས་ཚུལ་་་་
98



མཐར་ཐུག་པའི་དོན་དབང་བཙན་དུ་བྱས་ན་དོན་དམ་དང་། སྣང་ཚུལ་དབང་བཙན་དུ་བྱས་ཏེ་གཞལ་ནི་ཀུན་རྫོབ་ཏུ་
བསྡུར་རུང་བ་གནད་ཀྱི་དོན་ཏེ། ཞེས་སོ། །གསུམ་པ་ནི། ཡང་དེ་ལས་དེའང་བཀའ་དང་བསྟན་བཅོས་རྣམས་ན་བདེན་
གཉིས་འཇོག་ཚུལ་གཉིས་སུ་གནས་ཏེ། གནས་ལུགས་དོན་དམ་ལ་དཔྱོད་པའི་ཚད་མའི་དབང་དུ་བྱས་ཏེ། སྟོང་པ་ལ་་་
དོན་དམ་དང་། སྣང་བ་ལ་ཀུན་རྫོབ་ཅེས་བཞག་པ་དང་། སྣང་ཚུལ་ལ་དཔྱོད་པ་ཀུན་ཏུ་ཐ་སྙད་པའི་ཚད་མའི་དབང་་
དུ་བྱས་ཏེ། གནས་སྣང་མཐུན་པ་མི་བསླུ་བའི་ཡུལ་དང་ཡུལ་ཅན་ལ་དོན་དམ་དང་། ལྡོག་ཕྱོགས་ལ་ཀུན་རྫོབ་ཏུ་འཇོག་
པའི་ཚུལ་གཉིས་ལས། ཞེས་དང་། ཡང་ཡབ་གཅིག་འཇམ་དཔལ་དཔའ་བོའི་མཁྱེན་མཁྱེན་གཉིས་ཀྱི་རྩེ་དགའ་ལ་ཤར་
པའི་བསྟན་བཅོས་རལ་གྲི་ལྔ་ཞེས་འཛམ་བུའི་གླིང་འདིར་སྣང་བའི་ཡ་རྒྱལ་བྱང་ཆུབ་ཀྱི་སེམས་བསྒོམ་པའི་ཐབ་བློ་ཡི་་
རལ་གྲི་ལས། ཇི་ལྟར་སྣང་གྲགས་ཆོས་རྣམས་ཀུན། །མ་བརྟགས་ཉམས་དགར་སྣང་ཙམ་པོ། །ཐ་སྙད་ཀུན་རྫོབ་བདེན་པ་
དང༌། །དཔྱད་ན་དོན་ལ་མ་མ་གྲུབ་པ། །གནས་ལུགས་དོན་དམ་བདེན་པ་སྟེ། །ཚད་མ་གཉིས་ཀྱི་གཞལ་བ་ཡི། །བདེན་་་
གཉིས་མ་འདྲེས་སོ་སོར་འཇོག །མཐར་ཐུག་བདེན་གཉིས་དབྱེར་མེད་དེ། །ཆོས་ཀུན་རང་ངོས་མ་གྲུབ་ཀྱང་། །སྣང་ཙམ་
བསྙོན་དུ་མེད་མཐོང་བ། །ངོ་བོ་ཟུང་འཇུག་རྟོག་མཐའ་བྲལ། །རང་བཞིན་ཉིད་དུ་ཡེ་ནས་གནས། །དེ་ཚེ་རང་སྣང་ཙམ་
དུ་ནི། །བློ་ལྡན་སུ་ཞིག་རྟོགས་མི་འགྱུར། །སྣ་ཚོགས་རྨི་ལམ་སྒྱུ་འདྲའི་སེམས། །བརྟགས་ན་རང་བཞིན་མ་གྲུབ་པར། །ཀུན་
སྣང་ཆུ་ཟླའི་ངང་ཚུལ་ཅན། །གསལ་སྟོང་ཟུང་དུ་འཇུག་པར་ཤེས། །དེ་ནི་ཡིད་དཔྱོད་ཙམ་མིན་པར། །རང་རིག་སྟེང་དུ་
གཏན་ཕབ་ན། །སངས་རྒྱས་ཀུན་གྱི་ཡེ་ཤེས་སྐུ། །ཆོས་ཀྱི་སྙིང་པོ་གཉུག་མའི་སེམས། །ངེས་དོན་འཇམ་དཔལ་གཞོན་ནུ་་
ཉིད། །རྟོག་བྲལ་རིག་པས་མངོན་སུམ་མཐོང་། །ཇི་བཞིན་པ་ཡི་གནས་ལུགས་ལ། །བློ་ཡིས་མ་བཅོས་རང་བབས་འཇོག །
ཡང་དག་ཉིད་ལ་ཡང་དག་ལྟ། །ཡང་དག་མཐོང་བས་རྣམ་པར་གྲོལ། །ཞེས་གསུངས་སོ། །ཡང་འགྲེལ་ཆེན་པདྨ་དཀར་པོ་
ལས་གསུངས་པའི་དབུ་མ་ཐལ་འགྱུར་བའི་ལུགས་ཀྱི་བདེན་གཉིས་ཀྱི་དོན་གནད་བསྡུས་པ་མི་ཕམ་འཇམ་པའི་་་་་་
དབྱངས་ཀྱིས་གྲུབ་མཐའ་བསྡུས་པ་ལས། ཀུན་རྫོབ་བློ་ཡི་ཡུལ་དང་། དོན་དམ་པ་བློ་བྲལ་སོ་སོ་རང་རིག་གི་ཡུམ་གཉིས་
ཀའང་ངོ་བོ་རང་བཞིན་མ་གྲུབ་པ་ཙམ་ཡིན་ལ། ངེས་ཚིག་ཀུན་རྫོབ་སྣང་བ་རང་བཞིན་མེད་པ་འཁྲུལ་ངོར་མི་བསླུ་བ་་
དང༌། དོན་དམ་གཉེར་བྱའི་དོན་ཡིན་པ་དང་ལམ་དང་འབྲས་བུའི་ཆོས་སུ་མི་བསླུ་བས་བདེན་པར་བཞག་གོ །མཚན་་
ཉིད་ནི། ཀུན་རྫོབ་བློ་ཡི་ཡུལ་ལས་མ་འདས་པའི་ཆོས་དཔྱད་མི་བཟོད་པ། དོན་དམ་བློའི་ཡུལ་ལས་འདས་པའི་ཆོས་་་་་
ཉིད་དམིགས་པ་ཉེ་བར་ཞི་བའོ། །དཔྱད་བཟོད་པ་མི་འཐད་དེ་སྔར་བཀག་ཟིན་ཏོ། །དེ་གཉིས་ཀའང་དོན་ལ་སོ་སོར་་་
གྲུབ་པ་མེད་དེ། ཆོས་དང་ཆོས་ཉིད་དག་མཉམ་སྤྲོས་པ་ལས་འདས་པའི་ངོ་བོ་བློ་དང་མཚན་མས་དབེན་པར་གནས་་་
པའོ། །དབྱེ་ན་ཀུན་རྫོབ་དང་དོན་དམ་བདེན་པ་གཉིས་སུ་བཞག་ལ། དེ་ལའང་། འཇིག་རྟེན་པའི་ཐ་སྙད་དང་བསྟུན་་་་
ནས་བརྡ་བཏགས་ན། ༦ གནོད་མེད་ཀྱི་དབང་པོ་དྲུག་གི་ཡུལ་དུ་སྣང་བ་གཟུགས་སོགས་ཡང་དག་ཀུན་རྫོབ་དང་གནོད་་
པ་ཅན་གྱི་དབང་པོ་ལ་སྣང་བའི་སྐྱེ་ཤོར་སོགས་ལོག་པའི་ཀུན་རྫོབ་ཅེས་བཞག་གོ །ཞེས་དང་། ཡང་ཟབ་མོ་དབུ་མའི་་་
ལུགས་ཀྱི་བདེན་གཉིས་ཀྱི་རྣམ་པར་བཞག་པ་དང་ཁྱད་པར་བདེན་གཉིས་གཏན་ལ་འབེབ་བྱེད་ཚད་མ་གཉིས་ཀྱི་རྣམ་
99



བཞག་དཔྱིས་ཕྱིན་པ་སྔོན་ཆད་ཡུལ་ཁ་བ་ཅན་གྱི་ལྗོངས་འདིར་ཀུན་མཁྱེན་རོང་ཀློང་གཉིས་རྒྱུད་པ་དང་བཅས་པ་ལས་
མཁས་པ་གཞན་གྱི་སྙན་དབང་དུ་ཆེར་མ་གྲགས་པ་ཡང་། བསྟན་བཅོས་རལ་གྲི་ལྔ་ཡི་ཡ་རྒྱལ་དོན་རྣམ་པར་ངེས་པ་་་
ཤེས་རབ་རལ་གྲི་ལས། ཟབ་ཅིང་རྒྱ་ཆེ་རྟོགས་དཀའ་བ། །བདེ་གཤེགས་བསྟན་པའི་བདུད་རྩི་ནི། །གང་གིས་མྱང་བར་་་
འདོད་པ་ལ། །བློ་གྲོས་སྣང་བ་རྣམ་པར་སྦྱིན། །སངས་རྒྱས་རྣམས་ཀྱིས་ཆོས་བསྟན་པ། །བདེན་པ་གཉིས་ལ་ཡང་དག་་་་
བརྟེན། །འཇིག་རྟེན་ཀུན་རྫོབ་བདེན་པ་དང་། །དམ་པའི་དོན་གྱི་བདེན་པའོ། །བདེན་པ་གཉིས་ཀྱི་རང་བཞིན་ལ། །མ་་་
ནོར་ངེས་པའི་བློས་འཇུག་ན། །དྲི་མེད་ཚད་མ་རྣམ་གཉིས་ཀྱི། །མིག་བཟང་མཆོག་ཏུ་བསྒྲུབ་པར་བྱ། །ཞེས་དང་། ཡང་དེ་
ལས། ཐ་སྙད་ལ་ཡང་གནས་སྣང་དག །མི་མཐུན་སྣང་བ་ཡོད་པའི་ཕྱིར། །མ་དག་ཚུ་རོལ་མཐོང་བ་དང་། །དག་པའི་་་་་
གཟིགས་པ་ལ་བརྟེན་པའི། །ཀུན་ཏུ་ཐ་སྙད་ཚད་མ་གཉིས། །མི་དང་ལྷ་ཡི་མིག་བཞིན་ནོ། །དེ་གཉིས་ཀྱི་ནི་ཁྱད་པར་ཡང་། །
།ངོ་བོ་རྒྱུ་འབྲས་ལས་ཀྱིས་དབྱེ། །ཉི་ཚེའི་དོན་ལ་མི་བསླུའི་བློ། །རང་ཡུལ་ཚུལ་བཞིན་བཟུང་ལས་སྐྱོང་། །ཚུལ་མཐོང་ཡུལ་
ལ་སྒྲོ་འདོགས་སེལ། །སྐབས་དོན་ཡོངས་སུ་འཛིན་པ་འོ། །གཉིས་པའི་ངོ་བོ་ཡེ་ཤེས་ནི། །ཇི་ལྟའི་ཆོས་ཉིད་དམིགས་ལས་
སྐྱེ། །བསམ་མི་ཁྱབ་ཡུལ་སྒྲོ་འདོགས་སེལ། །ཇི་སྙེད་མཁྱེན་པའི་འབྲས་ཅན་ནོ། །དོན་དམ་ལ་ཡང་རྣམ་གྲངས་དང་། །རྣམ་
གྲངས་མིན་པའི་ཚུལ་གཉིས་ཀྱིས། །དེ་འཇལ་དོན་དམ་དཔྱོད་བྱེད་ཀྱི། །ཚད་མ་དེ་ཡང་གཉིས་སུ་འགྱུར། །སྔ་མ་ལ་་་་་་
བརྟེན་ཕྱི་མར་འཇུག །མིག་སྐྱོན་དག་པའི་ཚུལ་བཞིན་དུ། །ཚད་མའི་མིག་ནི་རྣམ་སྦྱངས་ཏེ། །དག་དང་མཉམ་པའི་དོན་
མཐོང་བྱ། །ཞེས་སོ། །ཡང་མཁས་པའི་ཚུལ་ལ་འཇུག་པའི་སྒོ་ཞེས་བྱ་བའི་བསྟན་བཅོས་ལས། ཡང་སངས་རྒྱས་རྣམས་་་་་
ཀྱིས་ཤེས་བྱའི་རང་བཞིན་གཏན་ལ་དབབ་པའི་ཕྱིར་ཀུན་རྫོབ་དང་དོན་དམ་པའི་བདེན་པ་གཉིས་སུ་གསུངས་ཏེ། དེ་
ལ་ཀུན་རྫོབ་ཀྱི་བདེན་པ་ནི་ཇི་ལྟར་སྣང་བའི་ཆོས་གཞི་འདུས་བྱས་དང་འདུས་མ་བྱས་ཀྱིས་བསྡུས་པ་ཕུང་ཁམས་སྐྱེ་་་
མཆེད་དང་། ལམ་ཕར་ཕྱིན་དང་བྱང་ཕྱོགས་སོགས་དང་། འབྲས་བུ་སྟོབས་བཅུ་ལ་སོགས་པ་མདོར་ན་ཤེས་བྱ་རྣམས་
ཀྱི་སྣང་ཚུལ་བསླུ་མེད་ཀྱི་ངོས་ནས་བཞག་པ་ཇི་སྙེད་པ་རྒྱ་ཆེ་བའི་ཆོས་སོ། །དོན་དམ་བདེན་པ་ནི་གཞི་ལམ་འབྲས་བུའི་
ཆོས་དེ་དག་རང་བཞིན་ཅིར་ཡང་མ་གྲུབ་པའི་སྟོང་པ་ཉིད་དུ་གནས་པ་ནི་གནས་ལུགས་ཀྱི་ངོས་ནས་བཞག་པ་སྟེ་ཇི་ལྟ་
བ་ཟམ་མོའི་ཆོས་སོ། །དེ་གཉིས་ཡང་དག་པའི་དོན་དུ་ཟུང་འཇུག་མཉམ་པ་ཉིད་དུ་རྟོགས་པ་ནི་རྟོག་བྱ་རྣམས་ཀྱི་ནང་
ནས་མཆོག་ཏུ་གྱུར་ཅིང་མཐར་ཐུག་གི་དོན་ནོ། །ཡང་བློ་གྲོས་མི་ཟད་པས་བསྟན་པའི་མདོ་ལས། ཀུན་རྫོབ་ཀྱི་བདེན་པ་
དང་། དོན་དམ་པའི་བདེན་པ་དང༌། མཚན་ཉིད་ཀྱི་བདེན་པ་གསུམ་དུ་གསུངས་པ་ཡང་། བདེན་པ་དང་པོ་གཉིས་སུ་་
ཕྱེ་ཡང་མཐར་ཐུག་སོ་སོའི་མཚན་ཉིད་ཀྱིས་གྲུབ་པ་མེད་པར་བདེན་པ་གཅིག་པུ་ཟུང་འཇུག་མཉམ་པ་ཆེན་པོར་བསྟན་
པ་ཡིན་ཏེ། དེ་ནི་དོན་དམ་བདེན་པ་མཐར་ཐུག་པ་ཆོས་ཀྱི་དབྱིངས་སོ། །ཞེས་དང་། ཡང་ཤེར་འགྲེལ་ནོར་བུ་ཀེ་ཏ་ཀ་་་
ལས། འདི་ལྟར་ཀུན་བྱང་གིས་བསྡུས་པའི་ཆོས་འདི་དག་ཐམས་ཅད་ལ་ཆོས་ཅན་ཇི་སྙེད་པ་སྣང་ཙམ་ཀུན་རྫོབ་ཀྱི་་་་
བདེན་པ་དང་། ཆོས་ཉིད་ཇི་ལྟ་བ་སྟོང་ཉིད་དོན་དམ་གྱི་བདེན་པ་གཉིས་སུ་གནས་པར་འདོད་དེ། ཡབ་སྲས་མཇལ་་་
བའི་མདོ་ལས། འཇིག་རྟེན་མཁྱེན་པའི་བདེན་པ་འདི་གཉིས་ཏེ། །ཁྱེད་ཀྱིས་གཞན་ལས་མ་གསན་རང་གིས་རིག །དེ་ནི་
100



ཀུན་རྫོབ་བདེན་དང་དོན་དམ་སྟེ། །བདེན་པ་གསུམ་པ་གང་ཡང་མ་མཆིས་སོ། །ཞེས་གསུངས་པ་བཞིན་ནོ། །དེ་ལ་ཀུན་
རྫོབ་ནི་སྐྱེ་སོགས་ཀྱི་རང་བཞིན་དུ་མེད་བཞིན་དེར་སྣང་བ་སྒྱུ་མ་དང་རྨི་ལམ་སྐྲ་ཤད་ལྟ་བུའི་སྣང་ཚུལ་འདི་ཡིན་ལ།
སྣང་བ་དེའི་རང་བཞིན་བརྟགས་སྐྱེ་སོགས་ཀྱིས་རྣམ་པར་དབེན་པའི་གནས་ཚུལ་དོན་དམ་པ་ཡིན་ཏེ། འཇུག་པ་ལས།
དངོས་ཀུན་ཡང་དག་རྫུན་པ་མཐོང་བ་ཡིས། །དངོས་རྙེད་ངོ་བོ་གཉིས་ནི་འཛིན་པར་འགྱུར། །ཡང་དག་མཐོང་ཡུལ་་་་
གང་དེ་དེ་ཉིད་དེ། །མཐོང་བ་རྫུན་པ་ཀུན་རྫོབ་བདེན་པར་གསུངས། །ཞེས་སོ། །དེས་ན་དེ་ལྟ་བུའི་བདེན་པ་གཉིས་པོ་་་
དེའང་དོན་དམ་པར་ཐ་དད་པ་དང་། ཀུན་རྫོབ་ཏུ་གཅིག་ཡིན་ན་སྐྱོན་བཞི་བཞི་དག་གིས་གནོད་པར་འགྱུར་་་་་
དགོངས་པ་ངེས་པར་འགྲོལ་བའི་མདོ་ལས་གསུངས་པ་བཞིན་དུ་ཤེས་པར་བྱ་ཞིང་། དོན་དམ་པ་དེ་ལའང་སྐྱེ་བ་དང་་་
གནས་པ་སོགས་བཀག་པའི་སྐྱེ་མེད་དང་གནས་མེད་སོགས་མེད་དགག་ཙམ་གྱི་སྟོང་པ་ནི་སྟོང་ཉིད་ཆེན་པོ་མཐའ་བཞི་
དང་བྲལ་བ་ལ་འཇུག་པའི་སྒོ་ཙམ་ཡིན་པས་རྣམ་གྲངས་པའི་དོན་དམ་མམ། མཐུན་པའི་དོན་དམ་ཞེས་བརྡ་མཛད་དེ།
རྒྱན་ལས། དམ་པའི་དོན་དང་མཐུན་པའི་ཕྱིར། །འདི་ནི་དམ་པའི་དོན་ཞེས་བྱ། །ཞེས་གསུངས་སྟེ། རེ་ཞིག་ཐོག་མ་མེད་
པ་ནས་དངོས་པོར་ཞེན་པ་གོམས་པ་རྣམས་ལ་མཐའ་བཞི་དང་བྲལ་བའི་ཡེ་ཤེས་སྐྱེ་བའི་སྐབས་མེད་པས་ཐོག་མར་་་་་
དངོས་ཀུན་དོན་དམ་པར་མེད་པ་ཙམ་གྱིས་རབ་ཏུ་ཕྱེ་བའི་སེམས་བྱུང་ཤེས་རབ་བསྐྱེད་དགོས་པས་ན། རང་རྒྱུད་པའི་
གཞུང་ཐམས་ཅད་དུ་ནི། མདོ་དང་བསྟན་བཅོས་སུ་གཟུགས་སོགས་མེད་པར་བཀག་པའི་རྣམ་པ་ཐམས་ཅད། བདེན་་
ཡོད་ཙམ་འགོག་པའི་མེད་རྐྱང་རྣམ་གྲངས་པའི་དོན་དུ་བཤད་པ་མཛད་ནས། དེ་ལས་སླར་མེད་པ་ཉིད་ཀྱང་གནས་་་
ལུགས་མཐར་ཐུག་གི་དོན་དུ་མི་བཞེད་དེ། རྒྱུན་ལས། སྐྱེ་ལ་སོགས་པ་མེད་པའི་ཕྱིར། །སྐྱེ་བ་མེད་ལ་སོགས་མི་སྲིད། །ཅེས་
དང༌། བདེན་གཉིས་ལས། ཡང་དག་ཏུ་ན་བཀག་མེད་གསལ། །ཞེས་པ་བཞིན་ནོ། །དེ་ལྟ་ནའང་གནས་སྐབས་ལམ་གཏན་
ལ་འབེབས་པའི་སྐབས་སུ་དོན་དམ་པར་སྐྱེ་བ་མེད་ཀྱང་ཀུན་རྫོབ་ཏུ་སྐྱེ་བ་ལྟར་སྣང་བ་འགོག་མི་ནུས་པས་ཆོས་རྣམས་
ནི་ཀུན་རྫོབ་ཏུ་རང་གི་མཚན་ཉིད་འཛིན་པར་ཐ་སྙད་དཔྱོད་པའི་ཚད་མས་གྲུབ་ཅིང་། དེ་སྣང་བ་ལྟར་དོན་དམ་པར་་
མ་གྲུབ་པས་དགག་བྱ་ལ་དོན་དམ་གྱི་ཁྱད་པར་སྦྱར་ཏེ་དོན་དམ་པར་མེད་ལ་ཀུན་རྫོབ་པར་བསླུ་མེད་དུ་ཡོད་དོ་ཞེས་་
འཆད་པར་བྱེད་དེ། དེ་ལྟར་བདེན་གཉིས་སོ་སོ་རང་ས་ན་མ་ཉམས་པར་བཞག་པ་འདི་ལྟ་བུ་ནི་ལས་དང་པོ་བའི་བློ་་་
ངོར་ཅིས་ཀྱང་བདེ་བ་ཡིན་ཏེ། སློབ་དཔོན་ལེགས་ལྡན་འབྱེད་ཀྱིས། ཡང་དག་ཀུན་རྫོབ་རྣམས་ཀྱི་སྐས། །མེད་པར་ཡང་
དག་ཁང་ཆེན་གྱི། །སྟེང་དུ་འགྲོ་བར་བྱ་བ་ནི། །མཁས་ལ་རུང་བ་མ་ཡིན་ནོ། །ཞེས་གསུངས་པ་བཞིན་ནོ། །འོན་ཀྱང་་་་་
གནས་ལུགས་མཐར་ཐུག་པའི་དབང་དུ་ན་ཀུན་རྫོབ་ཏུ་ཡོད་པ་དང་། དོན་དམ་པར་མེད་པ་ཞེས་ཡོད་པ་དང་མེད་པའི་
མཚན་ཉིད་གཉིས་སོ་སོར་ཕྱོགས་སུ་ཆད་དེ་གནས་པ་མ་ཡིན་ཏེ།གང་སྣང་བའི་གཟུགས་ལ་སོགས་པ་འདི་ཉིད་སྟོང་་་་་
ཞིང་། གང་སྟོང་བཞིན་པ་དེ་ཉིད་གཟུགས་སོགས་སུ་སྣང་བ་ཡིན་པས་ན་སྣང་སྟོང་ཟུང་དུ་འཇུག་པའི་ཆོས་ཀྱི་དབྱིངས་
སྒྲོ་འདོགས་སོ་གཉིས་དང་བྲེལ་བ་མངོན་དུ་མ་བྱས་པ་དེ་སྲིད་ཤེར་ཕྱིན་མཚན་ཉིད་པ་མ་ཡིན་པས། དཔལ་ལྡན་ཟླ་བ་་
དང་ཞི་བ་ལྷ་ལ་སོགས་པ་ནི། （དང་པོ་ནས་མཐའ་བཞི་བྲལ་བའི་ཡེ་ཤེས་སོ་སོ་རང་རིག་པ་ཉིད་སྩལ་དུ་འདོན་པར་་་་་
101



མཛད་དེ། འདི་ལྟར་ཀུན་རྫོབ་ཏུ་རང་མཚན་གྱིས་གྲུབ་པ་དེའང་བཀག་པས་བདེན་གཉིས་སོ་སོར་འཛིན་པ་ཁེགས་ཏེ་་
སྣང་སྟོང་ཟུང་དུ་འཇུག་པར་འགྱུར་བས་དོན་དམ་པའི་གནས་ཚུལ་ལ་རྗེས་སུ་སོན་པའི་ལྟ་བ་ཁས་ལེན་ཀུན་བྲལ་་་་
སོང་བའི་གནད་ཀྱིས་ཡོད་པ་དང་མེད་པའི་ཕྱོགས་ཐམས་ཅད་ཐལ་འགྱུར་གྱིས་འཇིལ་བར་མཛད་པ་དེའི་ཕྱིར་ཐལ་་་་
འགྱུར་བ་ཞེས་མཚན་དུ་ཆགས་སོ། །ཞེས་དང་། ཡང་དེ་ལས། དེས་ན་ཐལ་རང་གི་ཤིང་རྟ་ཆེན་པོ་དེ་དག་མཐར་ཐུག་གི་
དགོངས་པའི་གནད་ལ་ཁྱད་པར་ཅི་ཡང་མེད་ཀྱང་རྣམ་གྲངས་དང་རྣམ་གྲངས་མིན་པའི་དོན་དམ་རྩལ་དུ་བཏོན་ཏེ་་་
འཆད་ཚུལ་ཙམ་ཡིན་ཏེ། རྒྱས་པར་དབུ་མ་རྒྱན་གྱི་རྣམ་བཤད་དུ་བལྟ་བར་བྱའོ། །དེས་ན་ཐལ་འགྱུར་བའི་སྐབས་་་་
འདིར་ཟུང་འཇུག་སྤྲོས་པ་དང་བྲལ་བའི་དབུ་མ་ཆེན་པོ་ཉིད་རྩལ་དུ་འདོན་པས་འདིའི་ལུགས་ལ་རྣམ་གྲངས་དང་རྣམ་
གྲངས་མིན་པའི་དོན་དམ་གཉིས་སུ་དབྱེ་བ་མེད་པར་ཤེས་པར་བྱའོ། ། ་་་་་
ཁ་ཅིག་གིས་འཕགས་པའི་ཡེ་ཤེས་ནི་རྣམ་གྲངས་མིན་པའི་དོན་དམ་མཚན་ཉིད་པ་ཡིན་ལ་དེ་ནི་སྤྲོས་པ་དང་བྲལ་
བ་ཡིན་ཞིང་། སོ་སྐྱེའི་སྟོང་ཉིད་བསྒོམ་པ་ཐམས་ཅད་མཐུན་པའི་དོན་དམ་མེད་དགག་ཙམ་དུ་བསྒོམ་པར་གསུངས་་་་་
ཀྱང་། འདིར་སྟོང་པ་ཉིད་སྟོན་པའི་སྐབས་སུ་གཟུགས་ལ་སོགས་པ་དགག་པ་ནི་མེད་དགག་ཁོ་ན་ཡིན་ཏེ། མ་ཡིན་པར་
བཀག་ཀྱང་མཐར་གཏུགས་ན་དངོས་པོར་ཞེན་པས་སྟོང་ཉིད་ཀྱི་དོན་དུ་མི་རུང་བས་མེད་པར་དགག་པ་ཡིན་བཞིན་དུ་
རྟེན་འབྱུང་བསླུ་མེད་དུ་སྣང་བས་སྣང་སྟོང་ཟུང་དུ་འཇུག་པས་ན་དགག་སྒྲུབ་ཀྱི་འཛིན་སྟངས་ཞིག་བཞིག་（མི་ཡིག་ཏུ་
འདི་ལྟར)དགོས་ཏེ། ཇི་སྐད་དུ། ཆོས་རྣམས་སྟོང་པ་འདི་ཤེས་ནས། །ལས་དང་འབྲས་བུ་རྟེན་པ་གང་། །ངོ་མཚར་བས་
ཀྱང་འདི་ངོ་མཚར། །རྨད་བྱུང་བས་ཀྱང་འདི་རྨད་བྱུང་། །ཞེས་དང་། རིམ་ལྔ་ལས། སྣང་བ་དང་ནི་སྟོང་པ་དག །སོ་སོའི་
ཆར་ནི་ཤེས་གྱུར་ནས། །གོང་དུ་མང་དག་འདྲེས་གྱུར་པ། །ཟུང་དུ་འཇུག་པར་དེ་བཤད་དོ། །ཞེས་པ་བཞིན་ནོ། །ཁ་ཅིག་
འདི་སྔགས་ལམ་གྱི་སྒོམ་ཡིན་གྱི། མདོའི་མིན་ནོ་ཟེར་ཡང་། མཐའ་བཞི་དང་བྲལ་བའི་ཟུང་འཇུག་དེ་ཡི་དཔྱོད་ཀྱིས་་་་་
བསྒོམ་པ་དང་། ཐབས་ཀྱིས་བཙན་ཐབས་སུ་ཤར་བའི་ཁྱད་པར་ཙམ་ལས་ཆོས་ཀྱི་དབྱིངས་ལ་མི་འདྲ་བ་ཡོད་པ་མིན་ནོ། ། །
དེས་ན་གནས་ལུགས་ལ་དཔྱོད་པའི་སོ་སོ་སྐྱེ་བོའི་དཔྱད་སྒོམ་གྱིས་མཐའ་བཞི་ཅིག་ཆར་ཁེགས་པ་མིན་ཀྱང་། རེས་་་་་
འཇོག་གི་ཚུལ་དུ་བཞི་ཆར་བཀག་ནས་དམིགས་མེད་ཀྱི་དོན་ཟུང་འཇུག་གི་དབྱིངས་ལ་གོ་མྱོང་སྐྱེ་བར་མ་བྱས་ན། ནས་
ཀྱི་ས་བོན་ལས་འབྲས་ཀྱི་མྱུ་གུ་བཞིན་ནུ་འཕགས་པའི་ཡེ་ཤེས་ཀྱང་རྒྱུ་མེད་དུ་སྐྱེ་བར་མི་འགྱུར་བས་ཚོགས་སྤྱོད་དུ་ཡང་
ཅི་སྟེ་མི་བསྒོམ། དེའི་ཕྱིར་དངོས་པོའི་གནས་ཚུལ་དོན་དམ་པ་ནི་ཡོད་པ་དང་། མེད་པ་དང་། གཉིས་ཀ་དང་། གཉིས་་
མིན་གྱི་མཐའ་ཀུན་དང་བྲལ་བས་ན་བློ་ཡི་སྤྱོད་ཡུལ་མིན་ཏེ། བློ་དང་སྒྲ་ནི་ཀུན་རྫོབ་ཡིན་གྱི་དོན་དམ་པ་མ་ཡིན་པའི་་་
ཕྱིར་རོ། །བློས་འདི་དང་འདིའོ་ཞེས་དམིགས་ཤིང་འདུ་བྱེད་པ་དང་། སྒྲས་འདི་དང་འདིའོ་ཞེས་གང་བརྗོད་པ་སེམས་
དང་ངག་གི་སྤྱོད་ཡུལ་དུ་གྱུར་པའི་ཆོས་དེ་ནི་བརྟགས་ན་རྣམ་པར་དབེན་པས་སྒྱུ་མ་བཞིན་དུ་སྟོང་པ་ཡིན་གྱི་དཔྱད་་་་
བཟོད་པ་ནམ་ཡང་མི་སྲིད་དོ། དེས་ན་བཅོམ་ལྡན་འདས་ཀྱིས་མདོ་ལས། ལྷའི་བུ་གལ་ཏེ་དོན་དམ་པའི་བདེན་པ་ལུས་
དང་ངག་དང་ཡིད་ཀྱི་སྤྱོད་ཡུལ་དུ་གྱུར་ན་དེ་དོན་དམ་པའི་གྲངས་སུ་མི་འགྲོ་ཞིང་། ཀུན་རྫོབ་ཀྱི་བདེན་པ་ཉིད་དུ་་་་
102



འགྱུར་རོ། །ལྷའི་བུ་འོན་ཀྱང་དོན་དམ་པའི་བདེན་པ་ནི་ཐ་སྙད་ཐམས་ཅད་ལས་འདས་པ་དང་། ཡང་དག་པར་མ་སྐྱེས་
པ་དང་། མ་འགགས་པ་དང་། བརྗོད་པར་བྱ་བ་དང་། རྗེད་པར་བྱེད་པ་དང་། ཤེས་བྱ་དང་། ཤེས་པ་དང་བྲལ་བ་ཡིན་
ཏེ། ཇི་སྲིད་དུ་རྣམ་པ་ཐམས་ཅད་ཀྱི་མཆོག་དང་ལྡན་པའི་ཐམས་ཅད་མཁྱེན་པའི་ཡེ་ཤེས་ཀྱི་ཡུལ་ལས་འདས་པ་ནི་དོན་
དམ་པའི་བདེན་པ་ཡིན་ནོ། །ཞེས་དང་། རྒྱུན་ལས་ཀྱང་། ཡང་དག་ཏུ་ན་སྤྲོས་པ་ཡི། །ཚོགས་རྣམས་ཀུན་ལས་དེ་གྲོལ་ཡིན། །
།རྣམ་པར་རྟོག་ལ་བརྟེན་ན་ཡང་། །ཀུན་རྫོབ་ཏུ་འགྱུར་ཡང་དག་མིན། །ཞེས་སོ། །དེ་ལ་འདིར་ཆོས་ཉིད་ཤེས་བྱ་མིན་་་་་
པར་བརྗོད་པ་ནི། ཆོས་ཉིད་སྤྲོས་པ་ཐམས་ཅད་ལས་འདས་པས་ན། དེ་ནི་བློས་དམིགས་པར་བྱར་མེད་པས་ཡིན་ཏེ།
གང་ཡུལ་དང་ཡུལ་ཅན་དུ་མ་གྱུར་ཅིང་མཚན་མ་གང་དུའང་མ་གྲུབ་པ་དེ་ལ་ཡང་དག་པར་ན་ཇི་ལྟར་ཤེས་བྱ་ཞེས་་་་་
བརྗོད་དེ། ནམ་མཁའ་མཐོང་ཞེས་སེམས་ཅན་ཚིག་ཏུ་རབ་བརྗོད་པ། །ནམ་མཁའ་ཇི་ལྟར་མཐོང་སྟེ་དོན་འདི་བརྟག་་་
པར་གྱིས། །དེ་ལྟར་ཆོས་མཐོང་བ་ཡང་དེ་བཞིན་གཤེགས་པས་བསྟན། །མཐོང་བ་དཔེ་གཞན་གྱིས་ནི་བསྙད་པར་ནུས་་
མ་ཡིན། །ཞེས་པ་བཞིན་ནོ། །འོ་ན་དོན་དམ་པ་དེ་འཕགས་པའི་བློས་ཀྱང་སྤྱོད་ཡུལ་མིན་ན། དེ་ལ་དམིགས་པས་སྤངས་
པ་རྟོགས་ཀྱི་ཡོན་ཏན་འབྱུང་བ་ཡང་མི་འཐད་ལ། འཕགས་པའི་མཉམ་བཞག་གིས་དེ་མི་ཤེས་ན་དེ་ཆོས་ཀྱི་དབྱིངས་ཀྱི་
ཡུལ་ཅན་མིན་པར་འགྱུར་ཞིང་། ཆོས་ཀྱི་དབྱིངས་ནི་བསམ་མིན་གྱི་བྱེད་པོ་དང་འདྲ་བར་ཁས་བླངས་ཤིང་། གཞན་་་་་
ཡང་བདེན་གཉིས་ཀྱི་དབྱེ་གཞི་ཤེས་བྱ་མིན་པར་འགྱུར་བ་སོགས་ཀྱིས་གནོད་པས་བློ་གཉིས་སྣང་གི་སྤྱོད་ཡུལ་མིན་ཞེས་
ཁྱད་པར་མཛད་ནའང་། འདི་ནི་མིང་ཙམ་གྱིས་ང་ལ་བ་སྟེ། ཇི་སྐད་དུ། གང་ཚེ་སྐྱེ་མེད་དེ་ཉིད་ཡིན་ཞིང་བློ་ཡང་སྐྱེ་བ་
དང་བྲལ་བ། །དེ་ཚེ་དེ་རྣམ་རྟེན་ལས་དེ་ཡིས་དེ་ཉིད་རྟོགས་པ་ལྟ་བུ་སྟེ། །ཇི་ལྟར་སེམས་ནི་གང་གི་རྣམ་པ་ཅན་དུ་གྱུར་
པ་དེ་ཡི་ཡུལ། །དེ་ཡོངས་ཤེས་པ་དེ་བཞིན་ཐ་སྙད་ཉེ་བར་བརྟེན་ནས་རིག་པ་ཡིན། །ཞེས་གསུངས་པ་ལྟར་ཐ་སྙད་དུ་ནི་
འཕགས་པའི་མཉམ་བཞག་ཡུལ་ཅན་དང་། ཆོས་ཀྱི་དབྱིངས་ཡུལ་དུ་བྱས་པ་ལ་བརྟེན་ནས་ཤེས་བྱ་ཡིན་ནོ། །ཞེས་་་་་
བརྗོད་རུང་གི་ དོན་དམ་པོར་གཟུང་འཛིན་མེད་པའི་མཉམ་བཞག་གིས་འདི་གཟུང་བྱའང་ཤེས་བྱ་ཡིན་ཟེར་ན་ཚིག་དེ་
དངོས་ཤུགས་མི་འགལ་ལམ། ཡང་བདེན་གཉིས་ཀྱི་དབྱེ་གཞི་ཤེས་བྱ་ཡིན་པས་དོན་དམ་ཤེས་བྱར་ཁས་བླངས་པ་དེ་་་་
ཡང་རྣམ་གཅོད་དུ་ཡིན་ལ། འདིར་ཤེས་མིན་པ་ནི་ཡོངས་གཅོད་དུ་ཡིན་པས་མི་འགལ་ཏེ། ཡོངས་གཅོད་དུའང་ཤེས་་་
བྱར་ཁས་ལེན་ན་སྟོང་ཉིད་དངོས་པོར་ཞལ་གྱིས་བཞེས་པར་གྱུར་བས། ཕྱོགས་སྨྲ་བ་གཉིས་སོ་སོ་ནས་ཀྱང་མིང་ལ་ངལ་
བས་ཅི་བྱ་སྟེ་དོན་ལ་རྟེན་པར་བྱའོ། །ཞེས་དང་། ཡང་ཕར་ཕྱིན་རྣམ་བཤད་པཎྜ་རི་ཀའི་དོ་ཤལ་ལས། འདིར་བདེན་པ་
གཉིས་ལ། དབྱེ་གཞི་རང་བཞིན་མེད་པ་ཙམ་མམ། བདེན་པ་མ་ཡིན་པ་ལས་ལོག་ཙམ་དང་། དབྱེ་བ་ལ་ཀུན་རྫོབ་དོན་་
དམ་གཉིས་ལས། ཀུན་རྫོབ་ལ་དབང་པོ་དྲུག་གནོད་མེད་ཀྱི་ཡུལ་དུ་སྣང་བ་ཡང་དག་ཀུན་རྫོབ་དང་། གནོད་པས་་་་་་
དཀྲུགས་པའི་སྣང་བ་རབ་རིབ་དང་སྐྲ་ཤད་ལ་སོགས་པར་སྣང་བ་ལོག་པའི་ཀུན་རྫོབ་གཉིས། དོན་དམ་ལ་སྐྱེ་སོགས་་་་་
བཀག་ཙམ་ལས་སྐྱེ་མེད་ཀྱི་སྤྲོས་པ་ལས་མ་གྲོལ་བ་རྣམ་གྲངས་པའི་དོན་དམ་དང་། སྐྱེ་བ་དང་སྐྱེ་མེད་ཀྱི་སྤྲོས་པ་མཐའ་
དག་ལས་གྲོལ་བ་རྣམ་གྲངས་མིན་པའི་དོན་དམ་གཉིས་སོ། །མཚན་ཉིད་ནི། བློའི་ཡུལ་ལས་མ་འདས་པའི་ཆོས་རིགས་་
103



པ་ཡང་དག་གིས་དཔྱད་མི་བཟོད་པ་ཀུན་རྫོབ་བདེན་པ་དང་། བློ་ལས་འདས་པའི་ཆོས་ཉིད་སྤྲོས་བྲལ་དམིགས་པ་ཉེ་་་
བར་ཞི་བ་དོན་དམ་བདེན་པའོ། །དེའང་ཡུལ་ཡུལ་ཅན་གཉིས་སུ་སྣང་བ་གཟུང་འཛིན་ཅན་ཐམས་ཅད་ནི་ཀུན་རྫོབ་ཀྱི་
བདེན་པ་དང༌། འཕགས་པའི་ཡེ་ཤེས་ཀྱིས་གཉིས་སྣང་ནུབ་པའི་ཚུལ་དུ་ཉམས་སུ་མྱོང་བའི་སྤྲོས་བྲལ་དེ་བཞིན་ཉིད་་་་
དོན་དམ་བདེན་པ་ཡིན་པས་ན། འཆད་པ་པོས་སྒྲས་བསྟན་པ་དང་། ཉན་པ་པོས་ཐོས་བསམ་གྱི་ཡུལ་དུ་བྱས་པའི་་་་་
བདེན་པ་གཉིས་ནི། ཡུལ་ཅན་བློ་ལ་ལྟོས་ནས་བདེན་གཉིས་སོ་སོར་བཞག་ཏུ་རུང་མོད། འཕགས་པའི་མཉམ་གཞག་་་
དོན་དམ་མཚན་ཉིད་པ་ལ་ལྟོས་ན་གཉིས་ཀ་ཀུན་རྫོབ་ཏུ་འགྱུར་བས་ཤན་ཕྱེད་པར་བྱའོ། །བདེན་གཉིས་དེ་དོན་དམ་་་
པར་ཐ་དད་ན། དོན་དམ་སྣང་བའི་ཆོས་ཉིད་མིན་པར་ཐལ་བ་དང་། དོན་དམ་རྟོགས་པས་སྣང་བ་ལ་བདེན་ཞེན་གྱི་སྒོ་
འདོགས་མི་ཆོད་པར་ཐལ་བ་དང་། ཀུན་རྫོབ་རིགས་པས་མ་རྙེད་པའི་དེ་ཁོ་ན་ཉིད་དེ་དོན་དམ་མ་ཡིན་པར་ཐལ་བ་་་
དང་། ཀུན་ཉོན་དང་རྨ་བྱང་གཉིས་གང་ཟག་གཅིག་གི་རྒྱུད་ལ་དུས་གཅིག་ཏུ་གྲུབ་པར་ཐལ་བ་དང་། ཀུན་རྫོབ་ཏུ་་་་
གཅིག་ཡིན་ན། ཀུན་རྫོབ་མཐོང་བས་དོན་དམ་བདེན་པ་མཐོང་བར་ཐལ་བ་དང་། ཀུན་རྫོབ་ལ་དམིགས་ནས་ཀུན་ཉོན་
འཕེལ་བ་ལྟར་དོན་དམ་ལ་དམིགས་ཀྱང་དེ་ཉིད་འཕེལ་བར་ཐལ་བ་དང་། ཀུན་རྫོབ་ལས་ལོགས་སུ་དོན་དམ་བཙལ་དུ་
མེད་པར་ཐལ་བ་དང་། ཀུན་རྫོབ་བདེན་པ་སྤྲོས་པ་སྣ་ཚོགས་དང་བཅས་པ་བཞིན་དུ་དོན་དམ་ཡང་དེར་ཐལ་ལོ། །དེས་
ན་དོན་དམ་དུ་གཅིག་ཐ་དད་ཀྱི་སྤྲོས་པའི་མཚན་མ་ཐམས་ཅད་གང་དུའང་ཁས་མི་ལེན་ལ། ཐ་སྙད་དུ་རྣམ་གྲངས་པའི་
དོན་དམ་གྱི་དབང་དུ་ངོ་བོ་གཅིག་ལ་ལྡོག་པ་ཐ་དད་དང་། རྣམ་གྲངས་མ་ཡིན་པའི་དོན་དམ་གྱི་དབང་དུ་གཅིག་པ་་་
བཀག་ཙམ་གྱི་ཐ་དད་དེ། བདེན་གཉིས་དོན་ལ་གང་གི་སྒོ་ནས་ཀྱང་དབྱེར་མེད་པས་ཡིན་ལུགས་ལ་ཐ་དད་མེད་ཀྱང་། །
བློ་ལ་ལྟོས་ནས་འདུས་མ་བྱས་ནམ་མཁའ་ལ་ཤར་ཕྱོགས་དང་ནུབ་ཕྱོགས་བློས་ཐ་དད་དུ་ཕྱེ་བའི་ཐ་དད་པ་བཞིན་ནོ། །
ཞེས་གསུངས་སོ། །དེ་ལ་བདེན་གཉིས་ཀྱི་དཀའ་བའི་གནད་ལ་དཔྱད་པའི་སྐབས་འདིར་སློབ་དཔོན་རེ་རེའི་གཞུང་གིས་
ཀྱང་བདེན་གཉིས་ཀྱི་རྣམ་བཞག་ཆ་ཚང་བ་རེ་སྟོན་ཅིང་ཁྱད་པར་ཀུན་མཁྱེན་ཆོས་ཀྱི་རྒྱལ་པོའི་གསུང་རབ་ལྟ་བུ་ལ་་་
མཚོན་ན། འགྲེལ་ཆེན་པདྨ་དཀར་པོ་དང་ངེས་དོན་ཤིང་རྟ་ཆེན་མོ། གྲུབ་པའི་མཐའ་རིན་པོ་ཆེ་གསུམ་ལས་རེ་རེས་ས་ཡ་
ཀྱང་བདེན་གཉིས་ཀྱི་རྣམ་བཞག་དཔྱིས་ཕྱིན་པ་རེ་གསུངས་ཤིང་དེ་དག་རེ་རེ་ལ་ཐོས་བསམ་བྱས་པས་ཀྱང་སྔ་འགྱུར་་
རང་ལུགས་ཀྱི་བདེན་གཉིས་རྣམ་པར་འཇོག་ཚུལ་འཁྲུལ་པའི་དྲི་མ་དང་བྲལ་བ་རྒྱལ་བའི་དགོངས་པ་མཐར་ཐུག་ཉིད་
ཤེས་པར་འགྱུར་མོད། འདིར་རང་ལུགས་དྲི་མ་མེད་པ་ཀུན་མཁྱེན་ཡབ་སྲས་ཀྱི་གསུང་རབ་ལས་ཇི་ལྟར་འབྱུང་བའི་་་་
ཚུལ་ལ་ཐོས་པས་མཐའ་རྒྱ་གཅོད་པའི་དབང་དུ་བྱས་ཏེ་སྤྱིར་གྲུབ་མཐའ་སོ་སོའི་བདེན་གཉིས་མོད་ཙམ་དང་། ཁྱད་་་་
པར་ཟབ་མོ་དབུ་མའི་ལུགས་ཀྱི་བདེན་གཉིས་ཀྱི་རྣམ་བཞག་དཔྱིས་ཕྱིན་པ་ཀུན་མཁྱེན་རོང་ཀློང་གཉིས་དང་རིང་་་་་་
ལུགས་པ་ཆེན་པོ་རྣམས་ཀྱི་གསུང་ལས་ཇི་ལྟར་འབྱུང་བ་བཞིན་བཀོད་པ་ཡིན་པས་དོན་འདི་ཉིད་ཀྱིས་ན་ཁོ་བོས་་་་
འདིར་བཀོད་པའི་སྒྲུབ་པ་རང་གི་ངོ་བོ་ལ་འདོམས་པ་ལས་འཕྲོས་པའི་བདེན་གཉིས་ཀྱི་མཐའ་དཔྱད་འདི་ལ་རྟོགས་་་
ལྡན་གྱི་སྐྱེ་བོ་དག་གིས་ཟློས་པའི་སྐྱོན་ཡོད་ཅེས་སེམས་པར་མི་བྱའོ། །གཞན་དུ་དབུ་མ་ཐལ་རང་གཉིས་དང་སེམས་ཙམ་
104



པ་སོ་སོའི་བདེན་གཉིས་འཇོག་ཚུལ་རང་རྒྱུད་པ་ཁོ་ན་ལ་ཡང་གོང་འོག་གི་ཁྱད་པར་གྱིས་བདེན་གཉིས་འཇོག་ཚུལ་་་་་
སོགས་ནི། ཀུན་མཁྱེན་བླ་མའི་གཞུང་ལུགས་དེ་བཞིན་གཤེགས་པའི་བཀའ་དངོས་དང་། ཚད་མའི་ལམ་ནས་རྣམ་དབྱེ་
གཞན་དུ་མ་གྲུབ་པ་ཡིད་བཞིན་མཛོད་ཀྱི་འགྲེལ་ཆེན་པདྨ་དཀར་པོ་དང་གྲུབ་པའི་མཐའ་རིན་པོ་ཆེ། ཀུན་མཁྱེན་་་་་་
འཇིགས་མེད་གླིང་པས་མཛད་པའི་བདེན་པ་གཉིས་ཀྱི་ཤིང་རྟ་མི་ཕམ་འཇམ་པའི་དབྱངས་ཀྱི་དབུ་མ་རྒྱན་གྱི་རྣམ་་་་
བཤད་ཆེན་མོ་ཤེར་འགྲེལ་ནོར་བུ་ཀེ་ཏ་ཀ་དང་། བརྒལ་ལན་རྣམ་གསུམ། ཁྱད་པར་བདེན་གཉིས་ཟུང་འཇུག་གི་གནས་
ངེས་ཤེས་རིན་པོ་ཆེ་ཡི་སྒྲོན་མེ་སོགས་བསྟན་བཅོས་ཡིད་བཞིན་གྱི་ནོར་བུ་དབང་གི་རྒྱལ་པོ་ལྟ་བུ་རྣམས་ལས་རྟོགས་་་་
པར་བྱ་བ་ཁོ་ན་སྟེ། འདིར་ནི་ཡི་གེ་མངས་ཀྱིས་དོགས་པས་མ་བྲིས་སོ། །བདེན་གཉིས་ཀྱི་དཀའ་བའི་གནད་རྣམས་ཀུན་
མཁྱེན་རོང་ཀློང་གཉིས་དར་རིང་ལུགས་པ་ཆེན་པོ་རྣམས་ཀྱི་འཁྲུལ་བ་དང་བྲལ་བའི་གསུང་རབ་ཀྱི་ལུང་གི་གནས་ངེས་
པས་རྒྱ་ཆེར་བཤད་ཟིན་ཏོ། །སྔ་འགྱུར་རང་ལུགས་དྲི་མ་མེད་པ་འཛིན་པར་འདོད་པའི་བསོད་ནམ་གསོག་པའི་སྐྱེ་བོ་་་
འགའ་ཞིག་མཆིས་ན་གནས་འདི་ལྟ་བུ་ལ་འཇུག་པར་བྱའོ། །དེ་སྔོན་བྱོན་པའི་ཁ་བའི་ལྗོངས་ཀྱི་ཕར་ཕྱིན་ཊིཀྐ་གཅིག་་་
ལས་ཀྱང་བདེན་གཉིས་ཀྱི་དཀའ་བའི་གནད་དཔྱིས་ཕྱིན་པ་འདི་ལྟར་བཤད་པ་གཏན་པ་མ་བྱུང་ཞིང་སྔ་འགྱུར་བའི་་་
ཕྱོགས་ལ་ཀུན་མཁྱེན་ཡབ་སྲས་ཀྱིས་འདི་ཙམ་གསུངས་མེད་བསྟན་བཅོས་དུ་མར་འཐོར་བའི་ཚུལ་དུ་བཞུགས་པའི་་་་
ཕྱིར་གང་དག་རྙིང་མ་བར་རློམ་པའི་ཐོས་བསམ་པ་རྣམས་ཀྱིས་མདོ་སྔགས་ཀྱི་གཞུང་སྤྱི་དང་དེ་ལས་ཀྱང་ཕར་ཕྱིན་་་་་
འཆད་པའི་སྐབས་དཀའ་བའི་གནད་རེ་རེ་བཞིན་ཡང་གཞན་ཟེར་རྗེས་བརྗོད་ཁོ་ན་བྱེད་པ་ལས་རང་ལུགས་འདི་ཞེས་
བྱ་བ་འཇོག་རྒྱུ་མེད་པ་དེ་དག་གིས་ཐོས་རྒྱ་ཆུང་བའི་སྐྱོན་དེ་སྤོང་ལ་ཀུན་མཁྱེན་ཡབ་སྲས་ཀྱི་གསུང་རབ་རིན་པོ་ཆེ་་་
རྣམས་ལ་ཐོས་བསམ་གྱི་སྣང་བ་ཡངས་པོར་བསྐྱེད་པར་བྱའོ། ། ན་
གཉིས་པ་དམིགས་ཡུལ་བདེན་པ་བཞི་ལ་གདམས་པ་ནི། བདེན་པ་རྣམ་དང་ནི། ཞེས་གསུངས་ཏེ། འདིར་བདེན་
བཞིའི་མཐའ་དཔྱད་པ་ལ། ཀུན་མཁྱེན་རོང་ཀློང་གཉིས་ཀྱི་གསུངས་ལས་ཇི་ལྟར་འབྱུང་བ་དང༌། རིང་ལུགས་པ་ཆེན་པོ་
རྣམས་ཀྱིས་འཆད་ཚུལ་ལོ། །དང་པོ་ནི། དཔལ་རང་ཟོམ་ཆོས་ཀྱི་བཟང་པོས་གྲུབ་མཐའི་བརྗེད་བྱང་ཆེན་མོ་ལས། །
བདེན་པ་བཞི་ནི། སྡུག་བསྔལ། ཀུན་འབྱུང་། འགོག་པ། ལམ་མོ། །དེ་ལ་སྡུག་བསྔལ་ཤེས་པར་བྱ། ཀུན་འབྱུང་སྤངས་བར་
བྱ། འགོག་པ་མངོན་དུ་བྱ། ལམ་བསྒོམ་པར་བྱ་སྟེ། དེ་ལ་སྡུག་བསྔལ་ཤེས་པར་བྱ་བ་ནི། སྡུག་བསྔལ་པ། མི་རྟག་པ། སྟོང་
པ། བདག་མེད་པ་བཞི་ཤེས་སོ། །དེ་ལ་སྡུག་བསྔལ་བ་ནི། སྡུག་བསྔལ་གསུམ་དང་བརྒྱད་ལ་བྱ་སྟེ། དེ་ཡང་དང་པོ་འབྲས་
བུ་དག་གི་སྒོ་ནས་ཆོས་རྟོགས་ཏེ། རྒ་ཤི་གང་ལས་བྱུང་ཞེས་བརྟགས་པ་ལས། སྐྱེ་བ་ལས་འབྱུང་བ་རིག་སྟེ། དེ་གཉིས་ཀྱི་
བར་ན་སྐྱེ་རྒ་ན་འཆིའི་སྡུག་བསྔལ་རྣམ་པ་བཞི་དང་། དེའི་སྟེང་དུ་གཉེན་བྱམས་པ་དང་བྲལ་བ་དང་། དགྲ་སྡང་བ་་་་
དང་ཕྲད་པ་དང་། བདོག་པ་གཞན་ལ་ཤོར་བ་དང་། འདོད་པ་བཙལ་གྱིས་མི་རྙེད་པའི་སྡུག་བསྔལ་ཏེ། དེ་ལྟར་སྡུག་་་་་
བསྔལ་བརྒྱད་དང་། ་དེའི་སྟེང་དུ་སྤྱིར་ཁྱབ་པའི་སྡུག་བསྔལ་གསུམ་སྟེ། ངན་སོང་གསུམ་སྡུག་བསྔལ་གྱི་སྡུག་བསྔལ་གྱིས་
ཁྱབ་པ་དང་། མི་ལ་འདུ་བྱེད་ཀྱི་སྡུག་བསྔལ་གྱིས་ཁྱབ་པ་དང་། ལྷ་ལ་འགྱུར་བའི་སྡུག་བསྔལ་གྱིས་ཁྱབ་པ་སྟེ། དེ་ལྟར་་་
105



སྡུག་བསྔལ་གསུམ་དང་བརྒྱད་ལོ་ནི་སྡུག་བསྔལ་ཞེས་བྱའོ། །སྡུག་བསྔལ་དེ་རྣམས་ཀྱང་སྐད་ཅིག་རེ་རེ་ལ་ཉམས་སུ་མྱོང་
བའི་ཕྱིར་མི་རྟག་པའོ། །ངོ་བོ་བདག་དང་གཞན་གྱི་ཆོས་ཀྱིས་སྟོང་པའི་ཕྱིར་སྟོང་པའོ། །མུ་སྟེགས་ཀྱིས་བརྟགས་པའི་་་་
བདག་སོ་མ་གྲུབ་པས་ན་བདག་མེད་པའོ། །དེ་ནས་སྡུག་བསྔལ་གྱི་རྒྱུ་བརྟགས་ན། ཀུན་འབྱུང་ལས། བྱུང་བར་རིག་ནས་
ཀུན་འབྱུང་ལ་ཡང་ཆོས་བཞིར་རྟོགས་ཏེ། ཀུན་འབྱུང་བ། རྒྱུ། རྐྱེན། རབ་ཏུ་སྐྱེད་པར་རྟོགས་པའོ། །དེ་ལ་ཀུན་འབྱུང་བ་
ནི། སྡུག་བསྔལ་ཀུན་དེ་ལས་འབྱུང་བའོ། །རྒྱུ་ནི་འདུ་བྱེད་དང་སྲིད་པའོ། །རྐྱེན་ནི་མ་རིག་པ་དང་སྲེད་ལེན་ནོ། །རབ་ཏུ་
སྐྱེད་པ་ནི་ལས་ཉོན་དེས་སྡུག་བསྔལ་གྱི་གཞི་བདུན་པོའི་རྒྱུན་རབ་ཏུ་འབྱུང་བར་བྱེད་པའོ། །དེ་ནས་ཀུན་ནས་ཉོན་་་་་་ ་
མོངས་པའི་ཕྱོགས། འཁོར་བའི་རྒྱུ་འབྲས་ཀྱི་སྡུག་བསྔལ་ནི་སྤང་དུ་རུང་བར་རྟོགས་ཏེ། རྣམ་པར་བྱང་བའི་ཕྱོགས་སུ་་་
དཔྱད་པ་ལས། འཕགས་པའི་གནས་སྐབས་ན་སྡུག་བསྔལ་མེད་པར་རིག་སྟེ། དེ་ཡང་དང་ཡང་དུ་འབྲས་བུའི་སྒོ་ནས་་་
དཔྱད་པ་ལས། འགོག་པའི་བདེན་པ་རྟོགས་ཏེ། འགོག་པ། ཞི་བ། གྱ་ནོམ་པ། ངེས་པར་འབྱུང་བ་བཞིར་རྟོགས་སོ། །དེ་་
ལ་བསྡུག་བསྔལ་གྱི་རྒྱུ་དང་འབྲས་བུར་བཅོས་པ་འགོག་པས་འགོག་པ་ཞེས་བྱའོ། །སྡུག་བསྔལ་གྱི་ཚོར་བ་ཞི་བས་ཞི་བ། །
བདེ་བ་དམ་པ་ཐོབ་པས་གྱ་ནོམ་པ། ཁམས་གསུམ་ནས་ངེས་པར་འབྱུང་བས་ངེས་པར་འབྱུང་བ་ཞེས་བྱའོ། །དེ་ཡང་་་་
འགོག་པ་ཐོབ་པའི་རྒྱུ་ནི་ལམ་ཡིན་པར་རིག་སྟེ། ལམ་ལ་ཡང་བཞིར་ཤེས་ཏེ། ལམ། རིགས་པ། སྒྲུབ་པ། ངེས་པར་འབྱིན་
པའོ། །དེ་ལ་ལམ་ནི་འཕགས་པའི་ལམ་ཡན་ལག་བརྒྱད་པ་ལ་བྱའོ། །རིགས་པ་ནི་ཚུལ་བཞིན་མ་ནོར་བས་རིགས་པའོ། །
སྒྲུབ་པ་ནི་འབད་རྩོལ་དང་བཅས་པས་བསྒྲུབ་པའོ། །ངེས་པར་འབྱིན་པ་ནི་ཁམས་གསུམ་ལས་ངེས་པར་འབྱིན་པར་་་་་
མཛད་པའོ། །ཞེས་སོ། །ཀུན་མཁྱེན་ཆོས་ཀྱི་རྒྱལ་པོས་ཀྱང་འགྲེལ་ཆེན་པདྨ་དཀར་པོ་ལས་ཉན་ཐོས་ཐུན་མོང་གི་འདོད་
པ་བདུན་གྱི་སྐབས་བདེན་བཞིའི་རྣམ་བཞག་གསུང་སྟེ། འདིར་ཡི་གེ་མངས་ཀྱིས་དོགས་པས་མ་བཀོད་དོ་ཤེས་པར་་་་་
འདོད་ན་དེར་བལྟའོ། །གཉིས་པ་ནི། སློབ་དཔོན་ཆེན་པོ་བློ་གྲོས་མཐའ་ཡས་ཀྱིས་བདེན་བཞིའི་རྣམ་པར་བཞག་པ་ལ།
ཐུན་མོང་དུ་བཟད་པ། བདེན་བཞི་སོ་སོར་བཤད་པ། སྤྱི་མཚན་བསྡུས་ཏེ་བསྟན་པའོ། །དང་པོ་ལ་བཞི། ངོ་བོ། མཚན་་་་
ཉིད། གྲངས་དང་གོ་རིམ། ངེས་ཚིག་གོ །དང་པོ་ངོ་བོ་ནི་ དེའང་སྐྱེ་བ་སྔ་མའི་ལས་ཉོན་གྱིས་བསྐྱེད་པའི་ཉེར་ལེན་གྱི་
ཕུང་པོའི་རྒྱུན་རྣམས་སྡུག་བསྔལ་བདེན་པའི་ངོ་བོ། འབྱུང་འགྱུར་ཉེར་ལེན་གྱི་ཕུང་པོའི་རྒྱུར་གྱུར་པའི་ལས་ཉོན་རྣམས་
ཀུན་འབྱུང་གི་བདེན་པའི་ངོ་བོ། གཉེན་པོ་ལམ་གྱིས་སྤང་བྱ་ཀུན་འབྱུང་དེའི་དང་པོ་གཉིས་ཀྱིས་ཀུན་ནས་ཉོན་མོངས་
པའི་འཁོར་བའི་རྒྱུ་འབྲས་མ་ལུས་པ་བསྡུས་ཤིང་། ཕྱི་མ་གཉིས་ཀྱིས་རྣམ་པར་བྱང་བ་མྱ་ངན་ལས་འདས་པའི་རྒྱུ་འབྲས་
མ་ལུས་བསྡུས་སོ། །གཉིས་པ་མཚན་ཉིད་ནི། བསྡུ་བ་ལས། བསྟན་དང་མི་མཐུན་པ་མེད་པའི་མཚན་ཉིད་ཀྱི་དོན་ཅན།
ཞེས་གསུངས་པ་ལྟར། ཀུན་འབྱུང་གིས་བསྐྱེད་པའི་འབྲས་བུ་ཟག་པ་དང་བཅས་པའི་ཕུང་པོ་བསྟན་པ་དང་མཐུན་པ་་
སྡུག་བསྔལ་བདེན་པའི་མཚན་ཉིད། སྡུག་བསྔལ་ཉེར་ལེན་གྱི་ཕུང་པོ་སྐྱེད་བྱེད་བསྟན་པ་དང་མཐུན་པ་ཀུན་འབྱུང་་་་་
བདེན་པའི་མཚན་ཉིད། དེ་བཞིན་ཉིད་གློ་བུར་གྱི་དྲི་མས་དག་པ་བསྟན་པ་དང་མཐུན་པ་འགོག་བདེན་གྱི་མཚན་ཉིད།
ཐར་པར་བགྲོད་པའི་འཇུག་ངོགས་བསྟན་པ་དང་མཐུན་པ་ལམ་བདེན་གྱི་མཚན་ཉིད་དོ། །གསུམ་པ་གྲངས་དང་གོ་ས་
1 06



རིམ་ངེས་པ་ནི། བདེན་པ་བཞིར་བྱས་པ་ལ། འཁོར་བ་དང་མྱང་འདས་གཉིས་སུ་ངེས་ཤིང་། དེ་རེ་རེར་རྒྱུ་འབྲས་ཕྲུགས་
རེར་ཡོད་པས་གཉིས་ཕུགས་སུ་ངེས་ཏེ། འཁོར་བ་ལའང་འབྲས་བུ་སྡུག་བསྔལ་དང་རྒྱུ་ཀུན་འབྱུང་གཉིས། མྱང་འདས་
ལའང་འབྲས་བུ་འགོག་པ་དང་རྒྱུ་ལམ་བདེན་གཉིས་སུ་ངེས་པས་ན་བདེན་པ་བཞིར་གྲངས་ངེས་ལ། ཤེས་བྱ་ཐམས་་་་
ཅད་བདེན་བཞིར་བསྡུ་བ་ནི་མ་ཡིན་ཏེ། ནམ་མཁའ་དང་སོ་སོར་བརྟགས་མིན་གྱི་འགོག་པ་དང་མ་དག་པའི་དེ་བཞིན་
ཉིད་དང་། ཡོངས་སུ་དག་པའི་འཇིག་རྟེན་གྱི་ཁམས་ལ་སོགས་པ་རྣམ་པ་བཞི་བོ་གང་དུའང་མ་འདུས་པའི་ཕྱིར་རོ། །གོ་
རིམ་ནི། ཡུལ་ཅན་མངོན་པར་རྟོགས་པའི་རིམ་པ་དང་མཐུན་པར་ཡུལ་བདེན་པ་བཞི་བསྟན་པ་ཡིན་ཏེ། མཛོད་ལས།
བདེན་པ་ཇི་ལྟར་མངོན་རྟོགས་རིམཎ །ཞེས་སོ། །དེ་ཡང་འཁོར་བ་སྡུག་བསྔལ་གྱི་ཕུང་པོ་ལས་གྲོལ་བའི་འགོག་པ་ནི་ནད་
མེད་པའི་བདེ་བ་དང་འདྲ་བར་ཐོབ་པར་བྱ་བ་དང་། དེའི་ཐབས་སུ་ལམ་ཟག་མེད་སྒོམ་པ་ནི་སྨན་བཟང་པོ་དང་འདྲ་
བར་བསྟེན་པར་བྱ་བ་རྟོགས་པའི་ཕྱིར་ཏེ། རྒྱུད་བླ་མ་ལས། ནད་ནི་ཤེས་བྱ་ནད་ཀྱི་རྒྱུ་ནི་སྤང་བྱ་ལ། །བདེར་གནས་ཐོབ་
བྱ་སྨན་ནི་བསྟེན་པར་བྱ་བ་ལྟར། །སྡུག་བསྔལ་རྒྱུ་དང་དེ་འགོག་པ་དང་དེ་བཞིན་ལམ། །ཤེས་བྱ་སྤང་བྱ་རིག་པར་བྱ་་་
ཞིང་བསྟེན་པར་བྱ། །ཞེས་གསུངས་པ་ལྟར་རོ། །བཞི་པ་ངེས་ཚིག་ནི། ཐུན་མོང་དུ་རང་རང་གི་ངོ་བོ་རྣམ་པ་བཞི་བཞིར་
བདེན་ཞིང་མི་བསླུ་བར་གནས་པས་དེ་རྣམས་ཀྱི་རང་བཞིན་ཇི་ལྟ་བར་མཐོང་ན་ཕྱིན་ཅི་མ་ལོག་པའི་བློ་སྐྱེ་བས་ན་་་་་
འཕགས་པའི་བདེན་པ་ཞེས་བྱ་ལ། ཁྱད་པར་དུ་སོ་སོའི་ངེས་ཚིག་ནི། མཛོད་འགྲེལ་ལས། གནོད་པའི་བདག་ཉིད་ཡིན་་་
པའི་ཕྱིར་སྡུག་བསྔལ་བའོ། །ཀུན་འབྱུང་བའི་ཚུལ་གྱིས་ཀུན་འབྱུང་བའོ། །ཕུང་པོ་ཞིག་པའི་ཕྱིར་འགོག་པའོ། །བགྲོད་་་་
པའི་དོན་གྱིས་ལམ་མོ། །ཞེས་པ་ལྟར་རོ། །
་ ་ གཉིས་པ་བདེན་པ་སོ་སོར་བཤད་པ་ལ་བཞི་ལས། ཤེས་བྱ་སྡུག་བསྔལ་བདེན་པ། སྤང་བྱ་ཀུན་འབྱུང་བདེན་པ།
ཐོབཅུ་འགོག་པའི་བདེན་པ། བསྟེན་བྱ་ལམ་གྱི་བདེན་པའོ། །དང་པོ་ལ་གཉིས། རང་བཞིན་གཏན་ལ་དབབ་པ། ངོ་བོའི་
སྒོ་ནས་དབྱེ་བསྡུའོ། །དང་པོ་ནི། མངོན་པ་ཀུན་བཏུས་ལས། སྡུག་བསྔལ་གྱི་བདེན་པ་གང་ཞེ་ན། དེ་ནི་སེམས་ཅན་སྐྱེ་བ་
དང་སྐྱེ་བའི་གནས་ཀྱིས་ཀྱང་རིག་པར་བྱའོ། །ཞེས་གསུངས་ཏེ། ་ གཟུགས་ཁམས་བསམ་གཏན་བཞིས་ཕྱེ་བས་ས་བཞི།
གཟུགས་མེད་ཁམས་སྐྱེ་མཆེད་བཞིས་ཕྱེ་བས་ས་བཞི། འདོད་ཁམས་ས་མཚུངས་གཅིག་སྟེ་ཁམས་གསུམ་སོར་སེམས་་་་་
ཀྱིས་ཕྱེ་བའི་ས་དགུ་ལ་བརྟེན་པ་སྣོད་ཀྱི་འཇིག་རྟེན་སེམས་ཅན་གང་དུ་སྐྱེ་བའི་གནས་དང༌། གཡོ་བ་བཅུད་ཀྱི་འཇིག་
རྟེན་དེར་སྐྱེས་པའི་འགྲོ་བ་ཐམས་ཅད་སྡུག་བསྔལ་གྱི་བདེན་པའི་རང་བཞིན་དུ་ཤེས་པར་བྱའོ། །གཉིས་པ་ངོ་བོའི་སྒོ་་་
ནས་དབྱེ་བསྡུ་ནི། སྡུག་བསྔལ་ལ་ངོ་བོའི་སྒོ་ནས་དབྱེ་ན། སྐྱེ་བ་དང་རྒ་བ་དང་ན་བ་དང་འཆི་བ་སྟེ་ནང་ལ་བརྟེན་པའི་
སྡུག་བསྔལ་བཞི་དང༌། མི་སྡུག་པ་དང་ཕྲད་པ་དང་། སྡུག་པ་དང་བྲལ་བ་དང་། གང་འདོད་པ་ཙམ་མ་རྙེད་པ་སྟེ་ཕྱི་ལ་
བརྟེན་པའི་སྡུག་བསྔལ་གསུམ་དང་། ཆོས་མངོན་པ་ལས། མདོར་ན་ཉེ་བར་ལེན་པའི་ཕུང་པོ་ལྔ་ནི་སྡུག་བསྔལ་ལོ། །ཞེས་
པ་ལྟར་ཐམས་ཅད་ཀྱི་རྒྱུར་གྱུར་པའི་གནས་ངན་ལེན་གྱི་སྡུག་བསྔལ་གཅིག་སྟེ་བརྒྱད་དོ། །དེ་དག་ཀྱང་བསྡུ་ན། རྒ་ནད་
འཆི་གསུམ་ན་ཚོད་དང་། ཁམས་དང་སྲོག་འགྱུར་བ་ཡིན་པས་འགྱུར་བའི་སྡུག་བསྔལ་གཅིག་ཏུ་བགྲང་བ་དང་། ལྷག་
107



ལྔ་སྡེ་དྲུག་གོ །དེའང་བསྡུ་ན། སྡུག་བསྔལ་བརྒྱད་ཀྱི་སྐྱེ་རྒ་ན་འཆི་བཞི་དང་མི་སྡུག་པ་དང་ཕྲད་པ་ལྔ་སྡུག་བསྔལ་མྱོང་་
བར་འགྱུར་བའི་ཆོས་ཀྱི་རང་གི་མཚན་ཉིད་ཡིན་པས་སྡུག་བསྔལ་གྱི་སྡུག་བསྔལ། སྡུག་པ་དང་བྲལ་བ་དང་འདོད་པ་་་
བཙལ་གྱིས་མི་རྙེད་པ་གཉིས་བདེ་བ་མྱོང་བར་འགྱུར་བའི་ཆོས་འགྱུར་བའི་རང་གི་མཚན་ཉིད་ཡིན་པས་འགྱུར་བའི་་་
སྡུག་བསྔལ། གནས་ངན་ལེན་ཉེར་ལེན་གྱི་ཕུང་པོ་ལྔ་ནི་བདེ་སྡུག་ལས་མ་གྲོལ་ཞིང་མི་རྟག་པ་ཉིད་རྗེས་སུ་འབྲེལ་ཏེ་་
གྲུབ་པ་དང་བདེ་བ་མ་ཡིན་པས་འདུ་བྱེད་ཀྱི་སྡུག་བསྔལ་ཏེ་དེ་གསུམ་དུ་འདུའོ། །དེ་ལས་ཀྱང་བསྡུ་ན། བརྒྱད་ཀྱི་དང་
པོ་བདུན་ནི་རྟོགས་པར་སླ་བས་འཇིག་རྟེན་པའི་ཤེས་པས་ཀྱང་སྡུག་བསྔལ་དུ་རིག་ཅིང་དེའི་ཡུལ་ཡིན་པའི་ཕྱིར་ཀུན་་
རྫོབ་ཀྱི་བདེན་པར་སྡུག་བསྔལ་བ་དང༌། མཛོད་འགྲེལ་ལས། བྱིས་པ་ལག་མཐིལ་འདྲ་བ་ཡིས། །འདུ་བྱེད་སྡུག་བསྔལ་སུ་
མི་རྟོགས། །འཕགས་པ་མིག་དང་འདྲ་བ་ཡིས། །དེ་ཡིས་ཤིན་ཏུ་ཡིད་འབྱུང་། ཞེས་པ་ལྟར། བརྒྱད་པོ་དེ་ནི་འཇིག་རྟེན་་
པས་རྟོགས་པར་དཀའ་ལ། འཇིག་རྟེན་ལས་འདས་པའི་ཤེས་པས་སྡུག་བསྔལ་དུ་རིག་ཅིང་དེའི་ཡུལ་ཡིན་པས་དོན་དམ་
པའི་སྡུག་བསྔལ་བ་སྟེ་དེ་གཉིས་སུ་འདུའོ། །གཉིས་པ་སྤང་བྱ་ཀུན་འབྱུང་བདེན་པ་ལ་གཉིས། མདོར་བསྟན། རྒྱས་་ཡ་
བཤད་དོ། །དང་པོ་ནི། ཆོས་མངོན་པ་ལས། ཀུན་འབྱུང་བདེན་པ་གང་ཞེ་ན་ཉོན་མོངས་པ་དང་ཉོན་མོངས་པའི་དབང་
གིས་བྱུང་བའི་ལས་སོ། །ཞེས་ཏེ། ཆགས་སོགས་ཉོན་མོངས་ཐམས་ཅད་དང་དེས་ཀུན་ནས་བསླངས་པའི་དབང་གིས་་
བྱུང་བའི་ལས་ཟག་པ་དང་བཅས་པ་རྣམས་ཏེ། དེ་དག་ལས་སྡུག་བསྔལ་བ་ཀུན་འབྱུང་བའི་གཞིར་གྱུར་པའི་ཕྱིར་ཀུན་
འབྱུང་བདེན་པ་ཞེས་བྱའོ། །གཉིས་པ་ལ་གཉིས། ཉོན་མོངས་ཀུན་འབྱུང་དང་ལས་ཀྱི་ཀུན་འབྱུང་ངོ་། །དང་པོ་ལ་གསུམ།
འབྱུང་རྒྱུ། ངོ་བོ། རབ་དབྱེའོ། །དང་པོ་ནི། དེའང་མཛོད་ལས། ཕྲ་རྒྱས་སྤངས་པར་མར་གྱུར་དང་། །ཡུལ་ནི་ཉེ་བར་གྱུར་
པ་དང་། །ཚུལ་བཞིན་མ་ཡིན་ཡིད་བྱེད་ལས། །ཉོན་མོངས་རྒྱུ་ནི་ཚང་བ་ཡིན། །ཞེས་ཏེ། ཉོན་མོངས་པ་གང་ཡིན་ཀྱང་་་་་
རྒྱུའི་རྐྱེན་རིགས་ཕྲ་མོ་ལས་རྣམ་སྨིན་རྒྱས་འགྱུར་གྱི་ཕྲ་རྒྱས་ཏེ་ས་བོན་མ་སྤངས་པ་དང་། དམིགས་པའི་རྐྱེན་ཡུལ་སྡུག་་
མི་སྡུག་སོགས་ཉེ་བར་གྱུར་པ་དང་། བདག་པོའི་རྐྱེན་ཡུལ་དེ་དག་ལའང་མི་སྡུག་པ་ལ་སྡུག་པར་འཛིན་པ་སོགས་ཚུལ་
བཞིན་མ་ཡིན་པ་ཡིད་ལ་བྱེད་པ་གསུམ་ལས་སྐྱེ་བར་འགྱུར་བ་ཡིན་ནོ། །གཉིས་པ་ངོ་བོ་ནི། སེམས་ལས་བྱུང་བའི་ཆོས་་
གང་ཞིག་འབྱུང་བ་ན་རྣམ་གཡེང་དང་ཕྱིན་ཅི་ལོག་དང་རྒོད་པ་དང་རྨུགས་པ་དང་བག་མེད་པ་དང་འཇོམ་པ་མེད་པ་
རྣམས་ལས་གང་ཡོང་རུང་བས་རབ་ཏུ་མ་ཞི་བའི་མཚན་ཉིད་ཅན་དུ་འབྱུང་བ་སྟེ། བྱེད་ལས་ནི་དེ་བྱུང་བས་སེམས་ཀྱི་ས་
རྒྱུད་རབ་ཏུ་མ་ཞི་བརབྱེད་པའོ། །གསུམ་པ་རབ་དབྱེ་ནི། རྩ་བའི་ཉོན་མོངས་པ་དྲུག དེའི་ལྟ་བ་ལྔར་དབྱེ་བས་བཅུ། རྩ་
ཉོན་ལྟར་ཉོན་མོངས་པར་མི་བྱེད་ཀྱང་དེ་དང་ཉེ་བར་མོངས་པར་བྱེད་པའི་དོན་ཅན་གྱི་ཉེ་ཉོན་ཉི་ཤུ་སྟེ། དེ་དག་གི་
མཚན་ཉིད་གོང་དུ་སྨོས་པ་ལྟར་རོ། །སྤྱིར་ཉོན་མོངས་པ་ཐམས་ཅད་སྡུག་བསྔལ་ཀུན་འབྱུང་བའི་རྒྱུ་ཀུན་འབྱུང་ཡིན་་་་
ཀྱང་འཁོར་བའི་རྒྱུའི་གཙོ་བོའི་རྩ་བར་གྱུར་པ་ནི་མ་རིག་པ་འོ། །འོ་ན་ཆོས་མངོན་པ་སོགས་ལས་ཀུན་འབྱུང་སྲེད་པ་ལ་
བཤད་པ་ཅི་ཞེ་ན། སྲེད་པ་ནི་ཡང་སྲིད་དེ་མ་ཐག་ཏུ་འཕེན་པར་བྱེད་པ་དང་། འཁོར་བར་ཉིང་མཚམས་སྦྱོར་བའི་རྒྱུའི་
གཙོ་བོར་གྱུར་པའི་ཕྱིར་དེ་སྐད་དུ་བཤད་དེ་རྣམ་འགྲེལ་ལས། མི་ཤེས་སྲེད་པའི་རྒྱུ་ཡིན་ཀྱང་། །མ་བརྗོད་སྲེད་པ་ཉིད་་
108



བཤད་པ། །རྒྱུ་ནི་འཕེན་པར་བྱེད་ཕྱིར་དང་། །དེ་མ་ཐག་ཕྱིར་ལས་ཀྱང་ཡིན། །ཞེས་པ་ལྟར་རོ། །དེས་ན་མ་རིག་པས་རྒྱུ་
བྱས། སྲེད་པས་མཚམས་སྦྱར་གྱིས་ཀུན་ནས་བསླངས་ཏེ་ལས་ཀྱི་ཀུན་འབྱུང་དུ་གྲུབ་བོ། །གཉིས་པ་ལས་ཀྱི་ཀུན་འབྱུང་
ལ་གཉིས། ངོ་བོ་དང་། དེའི་དབྱེ་བའོ། །དང་པོ་ནི། ལས་ལ་སེམས་པའི་ལས་དང་བསམ་པའི་ལས་གཉིས་ཀྱི་དང་པོ་ནི།
དགེ་མི་དགེ་གང་ཡང་རུང་བའི་ལས་མངོན་པར་འདུ་བྱེད་པའི་རྒྱུའི་ཀུན་སློང་གི་སེམས་པ་ཡིད་ཀྱི་ལས་འབའ་ཞིག་པ་
དང་། གཉིས་པ་ནི། སེམས་པ་དེས་བསྐྱེད་པའི་ལས་མངོན་པར་འདུ་བྱེད་བཞིན་པའི་དུས་ཀྱི་ཀུན་སློང་གི་བསམ་པ་་་་
ལུས་ངག་ཡིད་གསུམ་ག་དང་འབྲེལ་བའོ། །གཉིས་པ་དབྱེ་བ་ལ་གཉིས་ཏེ། ངོ་བོའི་སྒོ་ནས་དབྱེ་བ་དང་། དབྱེ་ཚུལ་གྱི་སྒོ་
ནས་གཞན་བསྟན་པའོ། །དང་པོ་ལ། བསོད་ནམས་མིན་པ། བསོད་ནམས། མི་གཡོ་བའི་ལས་བཤད་པའོ། །དང་པོ་ནི། མི་
དགེ་བའི་ལས་ལམ་ཇི་སྙེད་པ་རིགས་སམ་གཙོ་བོར་བསྡུས་ན་ལུས་ཀྱི་གསུམ། ངག་གི་བཞི། ཡིད་ཀྱི་གསུམ་སྟེ་བཅུར་་་་
འདུ་ཞིང་། དེ་ལས་དང་པོ་སྲོག་གཅོད་པ་ནི། ཡན་ལག་ལྔ་དང་ལྡན་པ་སྟེ། གཞི་རང་ལས་རྒྱུད་ཐ་དད་པའི་སེམས་ཅན།
བསམ་པ་དེར་འདུ་ཤེས་ཤིང་མ་འཁྲུལ་བ། སྦྱོར་བ་དུག་མཚོན་རིག་སྔགས་སོགས་ཀྱིས་རང་གིས་གསོད་པའམ་གཞན་ལ་
གསོད་འཇུག་པ། ཉོན་མོངས་ནི་དུག་གསུམ་དང་སྤྱིར་འབྲེལ་བ་ལས་ཁྱད་པར་རྫོགས་བྱེད་ཞེ་སྡང་། མཐར་ཐུག་ནི་་་་་
གསད་བྱ་དེ་རང་མ་ཤི་བའི་སྔོན་དུ་ཤི་བའོ། །དེ་ལྔས་ནི་སྲོག་གཅོད་ཀྱི་ལས་ལམ་རྫོགས་ལ། ཡན་ལག་ཅི་རིགས་མ་ཚང་
བས་ནི་ཉེས་པ་བྱུང་ཡང་ལས་ལམ་མ་རྫོགས་པ་སྟེ་འདི་ཉིད་འོག་མ་རྣམས་ལའང་ཤེས་པར་བྱའོ། །འདི་ལ་དབྱེ་ན་ཤ་ལ་
སྲེད་པ་ལྟ་བུ་འདོད་ཆགས་ཀྱི་སྒོ་ནས་དང་། ཁོན་ཞུགས་པ་ལྟ་བུ་ཞེ་སྡང་གི་སྒོ་ནས་དང་། མཆོད་སྦྱིན་ལྟ་བུ་གཏི་མུག་གི་
སྒོ་ནས་སྲོག་གཅོད་པ་སྟེ་གསུམ་མོ། །སྲོག་གཅོད་པའི་ནང་ནས་ཕ་རོལ་ཡིན་ལ་དགྲ་བཅོམ་པ་ཡང་ཡིན་པ་དེའི་སྲོག་་་་
གཅོད་པ་སྡིག་ཆེའོ། །མ་བྱིན་ལེན་ནི། གཞི་གཞན་གྱིས་བཟུང་བའི་རྫས། དཀོན་མཆོག་ལ་བསྔོས་པའི་ཡོ་བྱད། མི་མ་ཡིན་
གྱི་ནོར་ལྟ་བུ། བསམ་པ་གཡོ་སྒྱུའི་སེམས་དང་མཐུ་དང་འཇབ་བུས་ལེན་པར་འོད་པའི་ཀུན་སློང་། སྦྱོར་བ་རང་ངམ་་་
བགྱིད་དུ་བསྩལ་བ། ཉོན་མོངས་དུག་གསུམ་སྤྱི་དང་ཁྱད་པར་རྫོགས་བྱེད་འདོད་ཆགས་དང་སེར་སྣ། མཐར་ཐུག་ནི་་་
རྫས་དེ་དག་གནས་ནས་སྤོས་སམ་མ་སྤོས་ཀྱང་རུང་ཐོབ་བློ་ནམ་སྐྱེས་པའོ། །འདི་ལ་དབྱེ་ན་བསྙད་མེད་བཙན་ཕྱོགས་ལྟ་
བུ་མཐུའི་སྒོ་ནས། ཁང་པ་འབུགས་པ་ལྟ་བུ་འཇའ་བུའི་སྒོ་ནས། བྲེ་སྲང་ལོག་པ་ལྟ་བུ་གཡོ་སྒྱུའི་སྒོ་ནས་མ་བྱིན་པར་་་་་
ལེན་པ་སྟེ་གསུམ་མོ། །མ་བྱིན་ལེན་གྱི་ནང་ནས་དཀོག་མཆོག་གི་རྫས་བརྐུ་བ་སྡིག་ཆེའོ། །ལོག་གཡེམ་ནི། གཞི་རང་གི་་་
ཆུང་མ་དང་། གཞན་གྱིས་ཆེད་དུ་བྱིན་པ་སོགས་མིན་པའི་བདུན་བརྒྱུད་ཚུན་གྱི་ཉེ་དུ། བདག་པོ་ཅན་གྱི་ཆུང་མ། ཁྲིམས་
ཀྱིས་སྲུང་བའི་དགེ་སློང་མ་སོགས་བརྗོད་བྱ་མ་ཡིན་པ། དཀོན་མཆོག་གི་རྟེན་དྲུང་སོགས་ཡུལ་མ་ཡིན་པ། གསོ་སྦྱོང་་་
སྦྲུམ་མ་ཟླ་མཚན་ལྡན་ཅིང་ཉིན་མོ་སོགས་དུས་མ་ཡིན་པ་རྣམས་དང་། བསམ་པ་བསྒྲོད་བྱ་མིན་པ་ལ་བསྒྲོད་འདོད་ཀྱི་་
ཀུན་སློང་། སྦྱོར་བ་ལས་དེ་རྩོམ་པ། ཉོན་མོངས་དུག་གསུམ་དང་ཁྱད་པར་རྫོགས་བྱེད་འདོད་ཆགས། མཐར་ཐུག་ནི་་་་
དབང་པོ་གཉིས་རེག་པ་ལས་བྱུང་བ་ཚོར་བདེ་ཉམས་སུ་མྱོང་བ་ལ་སྲེད་པས་བདག་གིར་བྱས་པའོ། །འདི་ལ་དབྱེ་ན་མ་
སྲིང་ལྟ་བུ་རིགས་ཀྱིས་བསྲུང་བ་དང་། གཞན་གྱི་ཆུང་མ་ལྟ་བུ་བདག་པོས་བསྲུང་བ་དང་། དགེ་སློང་མ་ལྟ་བུ་ཆོས་ཀྱིས་
109



བསྲུང་བ་སྟེ་གསུམ་མོ། །འདོད་ལོག་གི་ནང་ནས་མ་ཡང་ཡིན་ལ་དགྲ་བཅོམ་པ་ཡང་ཡིན་པ་ལ་ལོག་པར་སྤྱོད་པ་སྡིག་་་
ཆེའོ། །དེ་དག་ནི་ལུས་ཀྱི་ལས་རྣམ་པ་གསུམ་མོ། །རྫུན་སྨྲ་བ་ནི། གཞི་རང་ལས་ཐ་དད་པའི་ཡུལ། བསམ་པ་གཞན་བསླུ་
སེམས་ཀྱིས་མ་མཐོང་བ་ལ་མཐོང་ཞེས་པ་ལྟ་བུ་སྨྲ་འདོད་ཀྱི་ཀུན་སློང་། སྦྱོར་བ་ནི་ལས་དེ་ལུས་ངག་གི་རྣམ་པ་རིག་བྱེད་
དུ་ཐོན་པ། ཉོན་མོངས་ནི་དུག་གསུམ་གང་རུང་གིས་རྫོགས་པ། མཐར་ཐུག་ནི་ཕ་རོལ་པོས་དོན་གོ་བའོ། །འདིའི་སྦྱོར་བ་
ངག་གི་རྣམ་པ་རིག་བྱེད་ཁོ་ནར་མ་ངེས་ཏེ། ལུས་ཀྱི་བརྡ་ལས་རྫུན་དུ་འགྱུར་པ་གསོ་སྦྱོང་གི་ཚེ་གནས་བརྟན་གྱིས་ཡང་
དག་དྲིས་པ་ན་ལྟུང་བ་དང་བཅས་བཞིན་དུ་ཅི་ཡང་མ་སྨྲས་པ་ལས་རྫུན་སྨྲར་འགྱུར་བ་སོགས་སོ། །འདི་ལ་དབྱེ་ན་མིའི་
ཆོས་བླ་མ་ལྟ་བུ་ཕམ་པའི་རྫུན། བདག་གཞན་ལ་ཕན་གནོད་ཡོད་པ་ལྟ་བུ་རྫུན་ཆེན་པོ། ཕན་གནོད་མེད་པ་ལྟ་བུ་རྫུན་་་
ཕྲ་མོ་སྟེ་གསུམ་མོ། །རྫུན་གྱི་ནང་ནས་དེ་བཞིན་གཤེགས་པ་ལ་སྐུར་པ་བཏབ་པ་དང་། བླ་མའི་དབུ་གཡོགས་པ་སྡིག་ཆེའོ། །
།ཕྲ་མ་ནི། གཞི་ཕ་རོལ་པོ་མཐུན་པ། བསམ་པ་དབྱེ་བར་འདོད་པ། སྦྱོར་བ་ལས་རྩོམ་པ་ཉོན་མོངས་གསུམ་ལས་ཁྱད་་་་
པར་རྫོགས་བྱེད་ཞེ་སྡང་། མཐར་ཐུག་ཕ་རོལ་པོས་དོན་གོ་བའོ། །མི་མཐུན་པ་བསྡུམ་པར་རྩོམ་པ་སླར་མི་བསྡུམ་པའི་་་
བསམ་སྦྱོར་བྱེད་པའང་འདིར་གཏོགས་སོ། །འདི་ལ་དབྱེ་ན་མཛའ་བ་དངོས་སུ་འབྱེད་པ་ལྟ་བུའི་བཙན་ཕྲ། གཞོགས་་་
སྤོང་བྱས་ནས་དབྱེ་བ་ལྟ་བུའི་གཞོགས་ཕྲ། ལྐོག་ཏུ་དབྱེན་བྱེད་པ་ལྟ་བུའི་ལྐོག་ཕྲ་སྟེ་གསུམ་མོ། །ཕྲ་མའི་ནང་ནས་དགེ་་
འདུན་གྱི་དབྱེན་བྱེད་པ་སྡིག་ཆེའོ། །ཚིག་རྩུབ་ནི། གཞི་སེམས་ཅན་གྱི་རྒྱུད་དུ་གཏོགས་པ། བསམ་པ་མི་སྙན་པ་བརྗོད་་་
འདོད་ཀྱི་ཀུན་སློང་། སྦྱོར་བ་ངག་གི་རྣམ་པར་རིག་བྱེད་དུ་ཐོན་པ། ཉོན་མོངས་གསུམ་དང་རྫོགས་བྱེད་ཞེ་སྡང་། མཐར་
ཐུག་ཕ་རོལ་པོས་ཐོས་ཤིང་དོན་གོ་བའོ། །འདི་ལ་དབྱེ་ན་གཞན་ལ་དངོས་སུ་ངན་མཚང་སྨྲ་བ་ལྟ་བུ་ངོར་རྩུབ་པ། ཀྱལ་
ཀ་དང་བསྲེས་ནས་གཞན་ལ་ཚིག་ངན་སྨྲ་བ་ལྟ་བུ་གཞོགས་ཏེ་རྩུབ་པ། གཞན་གྱི་མཛའ་བོ་སོགས་ལ་ངན་མཚང་སྨྲ་བ་་
ལྟ་བུ་བརྒྱུད་ནས་རྩུབ་པ་སྟེ་གསུམ་མོ། །ཚིག་རྩུབ་ཀྱི་ནང་ནས་ཕ་མའམ་འཕགས་པ་ལ་ཚིག་རྩུབ་སྨྲ་བ་སྡིག་ཆེའོ། །ངག་
འཁྱལ་ནི། གཞི་སྔར་དང་འདྲ། བསམ་པ་བག་མེད་པས་རྩལ་རྩོལ་མང་པོ་སྨྲ་འདོད་ཀྱི་ཀུན་སློང་། སྦྱོར་བ་ནི་ཁ་གསགས་
དང་གླུ་སོགས་ངག་གི་རིག་བྱེད་དུ་ཐོན་པ། ཉོན་མོངས་ནི་དུག་གསུམ་དང་ཁྱད་པར་རྫོགས་བྱེད་གཏི་མུག མཐར་ཐུག་
ནི་ཕ་རོལ་པོས་ཐོས་པའོ། །འདི་ལ་དབྱེ་ན་མུ་སྟེགས་པའི་བཟླས་བརྗོད་ལྟ་བུ་ལོག་པའི་ངག་ཀྱལ། བྲེ་མོའི་གཏམ་ལྟ་བུ་་
འཇིག་རྟེན་པའི་ངག་ཀྱལ། སྣོད་མིན་ལ་ཆོས་འཆད་པ་ལྟ་བུ་བདེན་པའི་ངག་ཀྱལ་ཏེ་གསུམ་མོ། །ངག་ཀྱལ་གྱི་ནང་ནས་
ཆོས་འདོད་པ་གཡེང་བ་སྡིག་ཆེའོ། །དེ་དག་ནི་ངག་གི་ལས་རྣམས་པ་བཞིའོ། །བརྣབ་སེམས་ནི། གཞི་ཕ་རོལ་པོའི་ཕྱི་པ་
ནང་གི་རྫས། བསམ་པ་གཞན་གྱི་ཕུན་ཚོགས་དང་ཡོ་བྱད་ལ་རེ་བ་དང་སྨོན་པའི་ཀུན་སློང་། སྦྱོར་བ་དེར་ཡང་ཡང་་་་་་
སེམས་པ། ཉོན་མོངས་གསུམ་དང་རྫོགས་བྱེད་འདོད་ཆགས། མཐར་ཐུག་ནི་ལས་དེ་ཡང་དང་ཡང་དུ་བྱེད་ཅིང་ཁྲེལ་་་
དང་ངོ་ཚ་དོར་ནས་གཉེན་པོ་བསྟེན་པ་མེད་པའོ། །འདི་ལ་དབྱེ་ན་རང་གི་ཆོ་རིགས་ལ་ཞེན་པ་ལྟ་བུ་བདག་གི་ལ་བརྣབ་
སེམས་པ་ཕ་རོལ་པོའི་ཕུན་ཚོགས་ལ་ཆགས་པ་ལྟ་བུ་གཞན་གྱི་ལ་བརྣབ་སེམས་པ། ས་འོག་གི་གཏེར་ལ་སྨོན་པ་ལྟ་བུ་་་
གཉིས་ཀ་མ་ཡིན་པ་ལ་བརྣབ་སེམས་པ་སྟེ་གསུམ་མོ། །བརྣབ་སེམས་ཀྱི་ནང་ནས་སྤོང་བའི་རྙེད་པ་ལ་བརྣབ་སེམས་པ་
11)



སྡིག་ཆེའོ། །གནོད་སེམས་ནི། གཞི་སྔར་ལྟར། བསམ་པ་གསོད་བརྡེག་སོགས་གནོད་པར་བྱེད་འདོད་པའི་ཀུན་སློང་། །
སྦྱོར་བ་དེར་སེམས་བཞིན་པའི་གནས་སྐབས། ཉོན་མོངས་གསུམ་དང་རྫོགས་བྱེད་ཞེ་སྡང་། མཐར་ཐུག་དེ་ལ་ཡོན་ཏན་
དུ་ལྟ་ཞིང་གཉེན་པོ་བསྟེན་འདོད་མེད་པའོ། །འདི་ལ་དབྱེ་ན་གཡུལ་ངོ་སོགས་སུ་གཞན་བསད་སེམས་ལྟ་བུ་ཞེ་སྡང་གི་་
ཆ་ལས་བྱུང་བའི་གནོད་སེམས། འགྲན་ཟླ་སོགས་ལ་གནོད་སེམས་ལྟ་བུ་ཕྲག་དོག་གི་ཆ་ལས་བྱུང་བའི་གནོད་སེམས།
གནོད་བྱེད་སླར་འདུད་ཀྱང་མནར་སེམས་པ་ལྟ་བུ་ཁོན་འཛིན་གྱི་ཆ་ལས་བྱུང་བའི་གནོད་སེམས་ཏེ་གསུམ་མོ། །གནོད་
སེམས་ཀྱི་ནང་ནས་མཚམས་མེད་པ་བཤམ་པ་སྡིག་ཆེའོ། །ལོག་ལྟ་ནི། གཞི་དགེ་མི་དགེའི་ཆོས་རྣམས། བསམ་པ་ནི་དགེ་
སྡིག་མེད་པར་དང་རྒྱུ་འབྲས་ཕྱིན་ཅི་ལོག་ཏུ་ལྟ་བ་སོགས་ཀྱི་ཀུན་སློང་། སྦྱོར་བ་དེར་ཡང་ཡང་སེམས་པའི་གནས་སྐབས།
ཉོན་མོངས་གསུམ་ལས་རྫོགས་བྱེད་གཏི་མུག མཐར་ཐུག་ལས་དེ་གྲུབ་ཅིང་གཉེན་པོ་མེད་པའོ། །འདི་ལ་དབྱེ་ན། དགེ་་
སྡིག་བདེ་སྡུག་གི་རྒྱུར་མི་འདོད་པ་ལྟ་བུ་ལས་འབྲས་ལ་ལོག་ལྟ། ལམ་བདེན་ཉམས་སུ་བླངས་ཀྱང་འགོག་བདེན་ཐོབ་་་
པར་མི་འདོད་པ་ལྟ་བུ་བདེན་པ་ལ་ལོག་ལྟ། དཀོན་མཆོག་ལ་སྐུར་འདེབས་ལྟ་བུ་དཀོན་མཆོག་ལ་ལོག་ལྟ་སྟེ་གསུམ་མོ། །
ལོག་ལྟའི་ནང་ནས་ལྟ་བ་མཆོག་འཛིན་སྡིག་ཆེའོ། །དེ་དག་གི་འབྲས་བུ་ལའང་གསུམ་ལས། རྣམ་སྨིན་གྱི་འབྲས་བུ་ནི་རྒྱུ་
ཆུང་དུ་སྤྱད་པ་ལས་འབྲས་བུ་ཆེན་པོ་སྨིན་པ་སྟེ། རྒྱུ་དེས་འབྲས་བུའི་ཆ་ཙམ་ཡང་མཚོན་མི་ནུས་པར་སྨིན་པ་ལས་དེ་་་
སྐད་ཅེས་བྱའོ། །དེའང་ཀུན་སློང་དྲག་པོས་འཕངས་པའི་ལས་མི་དགེ་བ་དེ་དང་དེ་ཆེན་པོར་སྤྱད་པ་ལས་འབྲས་བུ་་་་
དམྱལ་བ། འབྲིང་དུ་སྤྱད་པས་ཡི་དྭགས། ཆུང་ངུར་སྤྱད་པས་དུད་འགྲོར་འཕེན་པར་བྱེད་ལ། རྒྱུ་མཐུན་དང་བདག་པོའི་
འབྲས་བུ་ནི་མཐོ་རིས་ཀྱི་རྟེན་ལའང་སྨིན་པར་འགྱུར་བ་ལས། རྒྱུ་མཐུན་ལ་བྱེད་པ་རྒྱུ་མཐུན་དང་མྱོང་བ་རྒྱུ་མཐུན་་་་་་
གཉིས་ལས། དང་པོ་ནི། སྔོན་ལས་ཀྱིས་འཕངས་པའི་ལས་དེ་དང་དེ་སྐྱེས་ཐོབ་ཀྱིས་བྱེད་པར་སྤྲོ་ཞིང་བྱེད་པའོ། །གཉིས་
པ་ནི། རིན་ཆེན་ཕྲེང་བ་ལས། གསོད་པ་ཡིས་ནི་ཚེ་ཐུང་འགྱུར་། །མ་པར་འཚེ་བས་གནོད་པ་མང་། །བརྐུ་བ་ཡིས་ནི་་་་
ལོངས་སྤྱོད་ཐོངས། བྱི་བོ་བྱེད་པས་དགྲ་ཟླར་བཅས། །རྫུན་ཏུ་སྨྲ་བས་སྐུར་བ་སྟེ། །ཕྲ་མ་ཡིས་ནི་བཤེས་དང་བྱེ། །རྩུབ་མོ་
ཉིད་ཀྱིས་མི་སྙན་ཐོས། །མ་འབྲེལ་བ་ཡིས་ཚིག་མི་བཙུན། །བརྣབ་སེམས་ཡིད་ལ་རེ་བ་འཇོམས། །གནོད་སེམས་འཇིགས་
པ་སྦྱིན་པར་བཤད། །ལོག་པར་ལྟ་བས་ལྟ་ངན་ཉིད། །ཅེས་འབྱུང་བ་ལྟར་རོ། །བདག་པོའི་འབྲས་བུ་ནི། ཕྱིའི་ཡུལ་སྨིན་་
པར་འགྱུར་བ་སྟེ། དེ་ཉིད་ལས། ཕྱི་རོལ་གཟི་ཆུང་གནོད་པ་མང་། །རྡུལ་འཁྲིགས་དྲི་ང་མཐོ་དམན་ཅན། །ཚྭ་སྒོ་ཅན་དང་
ལོག་པ་དང་། །འབྲས་བུ་ཕྲ་ཁ་ཆུང་ངམ་མེད། །ཅེས་གསུངས་པ་ལྟར་རོ། །འབྲས་བུ་དེ་རྣམས་སྨིན་པའི་སྔ་ཕྱི་ཡང་།
མཛོད་འགྲེལ་ལས། ལས་ནི་འཁོར་བར་ལྕི་གང་དང་། །ཉེ་བ་གང་དང་གོམས་པ་གང་། །སྔོན་བྱས་གང་ཡིན་དེ་ལས་ནི། །
སྔ་མ་སྔ་མ་རྣམ་སྨིན་འགྱུར། །ཞེས་པ་ལྟར་རོ། །མི་དགེ་བ་བཅུ་བོ་དེ་བདག་ཉིད་ཀྱིས་སྤྱད་པ་ལས་ལས་ལམ་རྫོགས་པར་
འགྱུར་བ་མ་ཟད། བསམ་སྦྱོར་མཚུངས་ན་དམག་གི་འདུ་བའི་ནང་དུ་མི་གཅིག་གིས་སྲོག་གཅོད་ཀྱི་ལས་བྱས་ན་དེ་་་
འདུས་པ་ཐམས་ཅད་ལ་ལས་ལམ་རྫོགས་པར་འགྱུར་ཏེ། མཛོད་ལས། དམག་ལ་སོགས་པ་དོན་གཅིག་ཕྱིར། ཐམས་ཅད་
བྱེད་པ་པོ་བཞིན་ལྡན། ཞེས་འབྱུང་བའི་ངེས་པ་ལས་ཏེ། མ་བྱིན་པ་ལེན་པའི་ཆེད་དུ་ཇག་ཆོམ་སོགས་ལ་འདུས་པ་་་་་
111



རྣམས་ལའང་མཚུངས་པ་དང་། ཡིད་ཀྱི་གསུམ་མ་གཏོགས་དེ་རྣམས་གཞན་བགྱིད་དུ་བསྩལ་བ་ལས་ཀྱང་ལས་ལམ་་་་་
རྫོགས་པར་འགྱུར་ཞིང༌། གཞན་གྱིས་བགྱིས་པ་ལ་རྗེས་སུ་ཡི་རང་བསྒོམས་པས་དགེ་རྩ་མཉམ་དུ་ཐོབ་པར་གསུངས་པ་
ལྟ་བུའོ། །ཡང་ལས་དེ་དག་ཉོན་མོངས་པའི་སྒོ་ནས་ཞེ་སྡང་། འདོད་ཆགས། གཏི་མུག་གིས་སྤྱད་པ་དང་། གྲངས་ཀྱི་སྒོ་་
ནས་དཔག་མེད། མང་པོ། ཉུང་ངུར་སྤྱད་པ་དང་། ཡུལ་གྱི་སྒོ་ནས་མཆོག འབྲིང་། ཐ་མ་ལ་བརྟེན་པས་རིམ་བཞིན་་་་་
དམྱལ་བ། ཡི་དྭགས་དུད་འགྲོར་སྐྱེ་བར་འགྱུར་ཏེ། མདོར་ན་རིན་ཆེན་ཕྲེང་བར། འདོད་ཆགས་ཞེ་སྡང་གཏི་མུག་གསུམ།
དེས་བསྐྱེད་ལས་ནི་མི་དགེ་བ། མི་དགེ་བ་ལས་སྡུག་བསྔལ་ཀུན། དེ་བཞིན་ངན་འགྲོ་ཐམས་ཅད་དོ། །ཞེས་པ་ལྟར་རོ། །དེ་
དག་གང་དུ་ཡོད་ན་དམྱལ་བ་དང་སྒྲ་མི་སྙན་མ་ཏོགས་འདོད་ཁམས་པ་རྣམས་ལ་བཅུ་ག་ཅི་རིགས་སུ་ཚང་བར་ཡོད་་་་
ཅིང་། ཁམས་གོང་མ་རྣམས་ན་མི་དགེ་བ་ཐམས་ཅད་མེད་ལ། མིའི་གླིང་གཞན་རྣམས་ལའང་འཁོར་ལོས་སྒྱུར་བ་རྣམས་
བྱོན་དུས་སུ་དེའི་བསོད་ནམས་ཀྱི་ཤུགས་ཀྱིས་མི་དགེ་བཅུ་ག་མངོན་གྱུར་དུ་མེད་དོ། །གཉིས་པ་བསོད་ནམས་ཀྱི་ལས་་་
ཀྱང་གཙོ་བོར་བསྡུ་ན། དེ་ཉིད་ལས། མི་གསོད་པ་དང་རྐུ་སྤོང་དང་། །གཞན་གྱི་ཆུང་མ་སྤོང་བ་དང་། །ལོག་དང་ཕྲ་མ་་ ་
རྩུབ་ཉིད་དང་། །མ་འབྲེལ་སྨྲ་བ་ཡང་དག་སྡོམ། །ཆགས་དང་གནོད་སེམས་མེད་པ་བ། །ཉིད་ཀྱི་ལྟ་བ་ཡོངས་སྤོང་བ། །
འདི་དག་ལས་ལམ་དཀར་བཅུ་སྟེ། །ཞེས་པ་ལྟར་སྲོག་གཅོད་སྤང་བའི་སེམས་པ་ནས་ལོག་ལྟ་སྤོང་བའི་བར་རོ། །ཉོན་་་
མོངས་མ་ཟད་གཞི་བསམ་སྦྱོར་བ་མཐར་ཐུག་བཞི་ནི་འདི་རྣམས་ལའང་སྦྱར་དུ་ཡོད་དོ། །ལས་དེ་ཁྱད་པར་ཅན་དུ་་་་
འགྱུར་བ་ནི། སྲོག་གཅོད་སྤངས་པ་ཙམ་ལས་སྡོམ་པས་བསྡམས་པ་དང་། སྲོག་སྐྱོབ་པ་དང་། ཚེ་སྤེལ་བའི་ཐབས་སྦྱིན་པ་
སོགས་ཀྱིས་དགེ་བའི་ལས་ཁྱད་པར་ཅན་དུ་འགྱུར་ཏེ་འོག་མ་རྣམས་ལའང་སྦྱར་རོ། །དེ་དག་གི་འབྲས་བུའང་རྣམ་སྨིན་
དང་རྒྱུ་མཐུན་དང་བདག་འབྲས་རྣམས་མི་དགེ་བ་བཅུའི་འབྲས་བུ་ཡིད་དུ་མི་འོང་བ་ལས་བཟློག་སྟེ་ཡིད་དུ་འོང་བ་ཁོ་
ན་འབྱུང་བ་རྣམས་རིག་པ་བཞིན་ཤེས་པར་བྱའོ། །འདི་ལའང་ཡུལ་མཆོག་དམན་དང་གྲངས་མང་ཉུང་གི་ཁྱད་པར་ནི་
གོང་བཞིན་ནོ། །མདོར་ན། མ་ཆགས་ཞེ་སྡང་གཏི་མུག་མེད། །དེས་བསྐྱེད་ལས་ནི་དགེ་བ་ཡིན། །དགེ་ལས་བདེ་འགྲོ་་་་
ཐམས་ཅད་དང་། །སྐྱེ་བ་ཀུན་ཏུ་བདེ་བ་དག །ཅེས་པ་ལྟར་རོ། །གསུམ་པ་མི་གཡོ་བའི་ལས་ནི། རང་ས་ལས་རྣམ་སྨིན་་་་
གཞན་དུ་མི་གཡོ་ཞིང་མཉམ་པར་བཞག་པའི་ས་པ་ཡིན་པ་དང་ས་འོག་མའི་སྐྱོན་གྱིས་མི་གཡོ་བའི་ཕྱིར་མི་གཡོ་བའི་ས་
ལས་ཞེས་བྱ་ལ། དེའང་། དེ་ཉིད་ལས། བསམ་གཏན་ཚད་མེད་གཟུགས་མེད་ཀྱིས། །ཚངས་སོགས་བདེ་བ་མྱོང་བར་བྱེད།།
ཅེས་པ་ལྟར་བསམ་གཏན་བཞི་དང་གཟུགས་མེད་བཞིའོ། །སྙོམས་འཇུག་དངོས་བཞི་ཁྱད་པར་ཅན་གྱི་སེམས་པ་ལ་་་་་་
བརྗོད་དེ། གོང་དུ་མངོན་མཐོའི་ལམ་གྱི་སྐབས་སུ་བརྗོད་པ་ལྟར་རོ། །གཉིས་པ་དབྱེ་ཚུལ་གྱི་སྒོ་གཞན་པ་ནི། བཀའ་དང་
བསྟན་བཅོས་རྣམས་ལས་ལས་འབྲས་ཀྱི་རྣམ་པར་བཞག་པ་རྒྱ་ཆེར་གསུངས་པས་དབྱེ་སྒོའི་རྣམ་གྲངས་གཞན་ཡང་་་་་
མང་བ་ལས་གཙོ་བོར་འཕེན་རྫོགས་མུ་བཞི་ལས་དབྱེ་བ། རྣམ་སྨིན་མྱུར་བུལ་གྱིས་དབྱེ་བ། ཇི་ལྟར་སྣང་ཚུལ་གྱིས་དབྱེ་
བ། རིགས་མཐུན་མི་མཐུན་གྱིས་དབྱེ་བ་རྣམས་སུ་ཡོད་ཅིང་། རྒྱུད་ལས་ཀྱི་ཀུན་འབྱུང་དེ་ལ་བརྟེན་ནས་འབྲས་བུ་སྡུག་
བསྔལ་ཁམས་གསུམ་ཉིང་མཚམས་སྦྱོར་རོ། །དེའང་གོ་བདེ་བར་བརྗོད་ན། དང་པོ་ནི། འཕེན་བྱེད་དགེ་བས་འཕངས་
112



ཀྱང་རྫོགས་བྱེད་སྡིག་པས་རྫོགས་པ་མི་དབུལ་པོ་ལྟ་བུ། འཕེན་བྱེད་སྡིག་པས་འཕངས་ཀྱང་རྫོགས་བྱེད་དགེ་བས་རྫོགས་
པ་ཀླུ་འབྱོར་ལྡན་ལྟ་བུ། འཕེན་རྫོགས་གཉིས་ཀ་མི་དགེ་བས་བྱས་པ་དམྱལ་བ་ལྟ་བུ། འཕེན་རྫོགས་གཉིས་ཀ་དགེ་བས་
བྱས་པ་འཁོར་ལོས་སྒྱུར་བ་ལྟ་བུ་སྟེ་བཞིའོ། །གཉིས་པ་ནི། མཐོང་ཆོས་མྱོང་འགྱུར་ཞེས་པ་ཞིང་མཆོག་དང་བསམ་སྦྱོར་
དྲག་པོས་འཕངས་པའི་ལས་མཐོང་བའི་ཆོས་འདི་ཉིད་ལ་སྨིན་པ་ལྷས་བྱིན་གྱིས་བཅོམ་ལྡན་འདས་ལ་སེན་མོས་དུག་་་
རྩོམ་པར་གཟས་པ་ལས་དེ་ཉིད་དུ་དམྱལ་བའི་མེ་གྲུབ་པ་ལྟ་བུ། སྐྱེས་ནས་མྱོང་འགྱུར་ཞེས་པ་སྐྱེ་བ་འདིའི་ཕྱི་མར་སྐྱེས་
པའི་དེ་མ་ཐག་ཏུ་རྣམ་སྨིན་མྱོང་བར་འགྱུར་བ་མཚམས་མེད་པ་དང་ཉེ་བའི་མཚམས་མེད་པ་ལྔའི་ལས་ལྟ་བུ། ལན་་་་་
གྲངས་གཞན་ལ་མྱོང་འགྱུར་ཞེས་པ་སྐྱེ་བ་གསུམ་པ་ཕན་ཆོད་ནས་བརྒྱ་སྟོང་གི་བར་དུ་རྣམ་སྨིན་མྱོང་བར་འགྱུར་བའི་
ལས་ལྟ་བུ་སྟེ་གསུམ་མོ། །གསུམ་པ་ནི། དེའང་ལས་དཀར་པོ་ལ་མཚོན་ན་བྱས་ལ་བསགས་པ་ཞེས་པ་དད་པས་དཀོན་་་་
མཆོག་མཆོད་པ་ལྟ་བུ། མ་བྱས་ལ་བསགས་པ་ཞེས་གཞན་གྱི་དགེ་བ་ལ་རྗེས་སུ་ཡི་རང་བ་ལྟ་བུ། བྱས་ལ་མ་བསགས་པ་
ཞེས་པ་སེམས་གཡེང་བའི་བཟླས་བརྗོད་ལྟ་བུ། གཉིས་ཀ་མིན་པ་ནི་གོ་སླ་སྟེ་ལས་ནག་པོ་ལའང་ཤེས་པར་བྱའོ། །བཞི་བ་
ནི། སྤྱིར་སྤང་བྱས་འབྲས་བུ་འཕངས་ཀྱང་གཉེན་པོས་བསྒྱུར་བར་ནུས་པའི་ཕྱིར་གཉེན་པོའི་ལས་སྟོབས་ཆེ་བའོ། །ལྔ་བ་
ནི། ལས་མཐུན་སྣང་བ་བསགས་པ་ལས་སྣོད་ཀྱི་འཇིག་རྟེན་གྱི་སྣང་བ་ཞིང་དེའི་འགྲོ་བ་རྣམས་ལ་ཕྱོགས་གཅིག་ཏུ་་་་
འཆར་བ་ལྟ་བུ་སྣང་འགྱུར་ཐུན་མོང་བའི་ལས་དང་། སེམས་ཅན་རང་རང་གི་ལས་སྣང་གིས་བསྒྲུབས་པའི་གནས་་་་་
ལུགས་ལོངས་སྤྱོད་སོ་སོར་ཐ་དད་པར་བདེ་སྡུག་ཉམས་སུ་མྱོང་བ་ལྟ་བུ་མྱོང་འགྱུར་ཐུན་མོང་མིན་པའི་ལས་གཉིས་སོ། །
དྲུག་པ་ནི། གཅིག་ཏུ་དཀར་བ་ཞེས་པ་དད་པས་བླ་མ་མཆོད་པ་ལྟ་བུ་བསམ་པ་དང་སྦྱོར་བ་གཉིས་ཀ་རིགས་མཐུན་
གཅིག་ཏུ་དཀར་བས་དགེ་བའི་ལས་ལམ་རྫོགས་པ། གཅིག་ཏུ་གནག་པ་ཞེས་པ་གསོད་སེམས་ཀྱིས་སྲོག་གཅོད་པ་ལྟ་བུ་
བསམ་སྦྱོར་གཉིས་ཀ་རིགས་མཐུན་གཅིག་ཏུ་གནག་པས་མི་དགེ་བའི་ལས་ལམ་རྫོགས་པ། འདྲེས་མ་ཞེས་པ་མང་པོ་་
སྐྱོབ་ཕྱིར་གསོད་པ་ལྟ་བུ་བསམ་པ་དཀར་ལ་སྦྱོར་བ་གནག་པ་དང་། གསོད་ཕྱིར་སྦྱིན་པ་གཏོང་བ་ལྟ་བུ་བསམ་པ་་་་་
གནག་ལ་སྦྱོར་བ་དཀའ་བ་རྣམས་སོ། །
གསུམ་པ་ཐོབ་བྱ་འགོག་པའི་བདེན་པ་བཤད་པ་ལ་གཉིས། སྤྱི་དོན་མདོར་བསྟན། རང་བཞིན་གཏན་ལ་དབབ་་་
པའོ། །དང་པོ་ནི། ལམ་བསྒོམས་པ་ལས་དྲི་མ་དང་བྲལ་བ་ཐོབ་པ་ནི་འགོག་པའམ་དེ་བཞིན་ཉིད་ཅེས་བྱ་སྟེ། དེའང་་་་་
དགག་བྱ་དང་གྲངས་མཉམ་པའི་བཀག་པ་ཙམ་གྱི་མེད་དགག་རྫས་སུ་གྲུབ་པ་དང་། གཉེན་པོ་བསྒོམས་པས་སྤང་བྱ་་་
ནམ་མཁའ་ལ་འཇའ་ཡལ་བ་ལྟར་གྱུར་པའི་མེད་དགག་རྫས་སུ་མ་གྲུབ་པ་གཉིས་སུ་རིམ་བཞིན་བྱེ་སྨྲ་དང་མདོ་སྡེ་ལས་
འདོད་དོ། །གཉིས་པ་ནི། རང་བཞིན་ནི། ཆོས་མངོན་པ་ལས། འགོག་པའི་བདེན་པ་གང་ཞེ་ན། མཚན་ཉིད་དང་། ཟབ་་
པ་དང༌། བརྡ་དང་། དོན་དམ་པ་དང་། ཡོངས་སུ་མ་རྫོགས་པ་དང༌། ཡོངས་སུ་རྫོགས་པ་དང་། རྒྱུན་མེད་པ་དང་། རྒྱན་
དང་བཅས་པ་དང་། ལྷག་མ་དང་བཅས་པ་དང་། ལྷག་མ་མེད་པ་དང་། ཁྱད་པར་འཕགས་པ་དང༌། རྣམ་གྲངས་ཀྱིས་་་
ཀྱང་འགོག་པའི་བདེན་པ་བསྟན་པར་རིག་པར་བྱའོ། །ཞེས་པ་ལྟར་བཅུ་གཉིས་ཀྱི་སྒོ་ནས་རྒྱས་པར་བཤད་པ་ལྟར་ལས་
113



འདིར་ངོ་ཏི་ཙམ་བཤད་ན། དེ་ལ་མཚན་ཉིད་ཀྱིས་བསྟན་པ་ཇི་ལྟ་བུ་ཞེ་ན། ཆོས་ཉིད་དེ་བཞིན་ཉིད་ལ་འགོག་པ་དང་།།
ལམ་ཟག་མེད་ཀྱིས་འགོག་པ་རྣམས་ཡིན་ལ། མདོར་ན་ཆོས་དབྱིངས་རང་བཞིན་གྱིས་དག་པ་ལ་ལམ་བསྒོམས་པས་གློ་
བུར་གྱི་དྲི་མ་འགག་པ་ནི་འགོག་པའི་མཚན་ཉིད་དོ། །ཟག་པས་ཇི་ལྟ་བུ་ཞེ་ན། འདུ་བྱེད་ཟག་བཅས་དེ་དག་གི་འཇིག་
པ་མ་ཡིན་དགག་དངོས་པོར་གྱུར་པ་ལས་འགོག་པ་དེ་གཞན་ཞེས་ཀྱང་མི་བྱ་སྟེ། གཞན་ཡིན་ན་ཆོས་ཅན་དང་ཆོས་ཉིད་
མ་འབྲེལ་བར་འགྱུར་བས་སོ། །གཞན་མ་ཡིན་ཞེས་ཀྱང་མི་བྱ་སྟེ། དེ་དག་མཚན་ཉིད་མི་མཚུངས་ཤིང་མཚུངས་ན་་་་་་
འགོག་པའང་ཀུན་ནས་ཉོན་མོངས་པ་ཅན་དུ་འགྱུར་བས་སོ། །དེ་གཉིས་ཀ་ཡིན་ཞེས་ཀྱང་མི་བྱ་སྟེ། སྐྱོན་དེ་གཉིས་ཀར་
འགྱུར་བས་སོ། །དེ་གཉིས་ཀ་མ་ཡིན་ཞེས་ཀྱང་མི་བྱ་སྟེ། སོ་སོ་རང་གིས་རིག་པར་བྱ་བ་ཡིན་པས་གཏན་ནས་མེད་པ་མ་
ཡིན་པའོ། །དེ་ལྟར་མི་བྱ་བའི་རྒྱུ་མཚན་ཅིའི་ཕྱིར་ཞེ་ན་འགོག་པའི་བདེན་པ་ནི་མུ་བཞིའི་སྤྲོས་པ་མཐའ་དག་མེད་པའི་
དབྱིངས་ཡིན་པའི་ཕྱིར་རོ། །བརྡས་ཇི་ལྟ་བུ་ཞེ་ན། འཇིག་རྟེན་པའི་ལམ་གྱིས་སྤང་བྱའི་ས་བོན་སྨད་ཅིང་མགོ་མནན་་་་
པས་འགོག་པ་གང་ཡིན་པ་སྟེ། དེ་ཙམ་ལའང་འགོག་པར་འདོགས་པ་འགོག་པ་དེའི་རྣམ་གྲངས་སུ་གཏོགས་པ་ལ་་་་
དགོངས་ནས། མ་ལུས་པར་འགགས་པ་དེའི་ཡན་ལག་གམ་ཆ་ཤས་ཀྱིས་མྱ་ངན་ལས་འདས་པར་གསུངས་པའོ། །དོན་་་་
དམ་པས་ཇི་ལྟ་བུ་ཞེ་ན། འཇིག་རྟེན་ལས་འདས་པ་འཕགས་པའི་ཤེས་རབ་ཀྱིས་སྤང་བྱའི་ས་བོན་ཀུན་ཏུ་བཅོམ་སྟེ་སླར་
མི་སྐྱེ་བའི་ཚུལ་གྱིས་འགོག་པ་གང་ཡིན་པའོ། །ཡོངས་སུ་མ་རྫོགས་པས་ཇི་ལྟ་བུ་ཞེ་ན། རྒྱུན་དུ་ཞུགས་པའི་འབྲས་བུས་་
བསྡུས་པའི་མཐོང་སྤང་ཐམས་ཅད་འགགས་པའམ། ལན་གཅིག་ཕྱིར་འོང་བའི་འབྲས་བུས་བསྡུས་པའི་འདོད་ཁམས་ཀྱི་
སྒོམ་སྤང་དྲུག་འགགས་པའམ། ཕྱིར་མི་འོང་བའི་འབྲས་བུས་བསྡུས་པའི་འདོད་ཁམས་ཀྱི་སྒོམ་སྤང་ཐམས་ཅད་་་་་
འགགས་པ་ཡང་རུང་སྟེ་འཕགས་པ་སློབ་པ་རྣམས་ཀྱི་འགོག་པ་གང་ཡིན་པའོ། །ཡོངས་སུ་རྫོགས་པས་ཇི་ལྟ་བུ་ཞེ་ན།
དགྲ་བཅོམ་པའི་འབྲས་བུས་བསྡུས་པ་འཕགས་པ་མི་སློབ་པ་རྣམས་ཀྱི་སྤང་བྱ་མ་ལུས་པ་ཟད་པའི་འགོག་པ་གང་ཡིན་
པའོ། །རྒྱུན་མེད་པས་ཇི་ལྟ་བུ་ཞེ་ན། ཤེས་རབ་ཀྱི་ཉོན་སྒྲིབ་ཙམ་ལས་རྣམ་པར་གྲོལ་བའི་དགྲ་བཅོམ་པ་རྣམས་ཀྱི་འགོག་
པ་གང་ཡིན་པ་སྟེ་མངོན་ཤེས་སོགས་ཀྱི་རྒྱན་མེད་པའོ། །རྒྱན་དང་བཅས་པས་ཇི་ལྟ་བུ་ཞེ་ན། ཉོན་མོངས་པ་དང་སྙོམས་
འཇུག་གི་སྒྲིབ་པ་གཉིས་ཀའི་ཆ་ལས་རྣམ་པར་གྲོལ་བའི་འཆི་འཕོ་དང་སྐྱེ་བ་རིག་པ་དང་སྔོན་དང་ཕྱི་མཐའ་དང་ཟག་
ཟད་ཤེས་པའི་རིག་པ་གསུམ་དང་མངོན་ཤེས་དྲུག་སོགས་ཡོན་ཏན་བརྒྱད་དང་ལྡན་པའི་དགྲ་བཅོམ་པ་རྣམས་ཀྱི་་་་་
འགོག་པ་གང་ཡིན་པའོ། །ལྷག་མ་དང་བཅས་པ་ཇི་ལྟ་བུ་ཞེ་ན། ཉོན་མོངས་ཐམས་ཅད་སྤངས་ཀྱང་ཚེ་མ་འཕོས་པས་ས་
སྔར་གྱི་རྣམ་སྨིན་ཕུང་པོ་འདོད་གཟུགས་ན་ལྔ་དང་གཟུགས་མེད་ན་བཞིའི་ལྷག་མ་དང་བཅས་པའི་འགོག་པ་གང་ཡིན་
པའོ། །ལྷག་མ་མེད་པས་ཇི་ལྟ་བུ་ཞེ་ན། ཉོན་མོངས་ཐམས་ཅད་སྤངས་ཤིང་ཚེ་འཕོས་པས་རྣམ་སྨིན་ཕུང་པོའི་ལྷག་མ་་་
མེད་པའི་འགོག་པ་གང་ཡིན་པའོ། །ཁྱད་པར་དུ་འཕགས་པས་ཇི་ལྟ་བུ་ཞེ་ན། སངས་རྒྱས་བྱང་སེམས་རྣམས་ཀྱི་ཤེས་་་
རབ་དང་སྙིང་རྗེ་ལ་བརྟེན་ནས་སྲིད་ཞིའི་མཐའ་གཉིས་ལ་མི་གནས་པའི་མྱང་འདས་ཀྱིས་བསྡུས་པའི་འགོག་པ་གང་་་་
ཡིན་སྟེ། སེམས་ཅན་ཐམས་ཅད་ལ་མཐར་ཐུག་གི་ཕན་པ་དང་གནས་སྐབས་ཀྱི་བདེ་བའི་རྒྱུར་ཉེ་བར་གནས་པའི་ཕྱིར་
114



རོ། །རྣམ་གྲངས་ཀྱིས་ཇི་ལྟ་བུ་ཞེ་ན། མ་ལུས་པར་སྤངས་པ་དང་། ངེས་པར་སྤངས་པ་དང་། བྱང་བར་གྱུར་པ་དང་།
ཟད་པ་དང་། འདོད་ཆགས་དང་བྲལ་བ་དང་། འགོག་པ་དང་། རྣམ་པར་ཞི་བ་དང༌། ནུབ་པ་ཞེས་བྱ་བའི་མིང་གི་རྣམ་
གྲངས་དུ་མ་དང་ལྡན་པའོ། །ཞེས་པ་ལྟར་རོ། །བཞི་བ་བསྟེན་བྱ་ལམ་གྱི་བདེན་པ་ནི་གང་ལ་བརྟེན་པའམ་ཞུགས་ནས་
མྱ་ངན་ལས་འདས་པའི་གོ་འཕང་སྒྲུབ་པར་བྱེད་པའི་ཐབས་དེ་ནི་ལམ་གྱི་ངོ་བོ་ཡིན་ལ། དེ་ལ་ཐེག་པ་ཆེ་ཆུང་རྣམས་་་
ནས་དབྱེ་བསྡུ་མང་དུ་བཤད་ཀྱང་། ཚོགས་ལམ། སྦྱོར་ལམ། མཐོང་ལམ། སྒོམ་ལམ། མི་སློབ་པའི་ལམ་ལྔ་ཡིས་ཐམས་་་
ཅད་བསྡུས་པ་ཤེས་པར་བྱའོ། །གསུམ་པ་སྤྱི་མཚན་བསྡུས་ཏེ་བསྟན་པ་ལ་བཞི། སྡུག་ཀུན་འགོག་ལམ་མོ། དང་པོ་ནི།
སྡུག་བདེན་སྤྱིའི་མཚན་ཉིད་བསྡུ་ན། མི་རྟག སྡུག་བསྔལ། སྟོང་པ། བདག་མེད་པ་བཞི་སྟེ། དེའང་གང་འདུས་བྱས་ཡིན་
པ་དེ་མི་རྟག་པའི་མཚན་ཉིད་ཅན་དང་། གང་མི་རྟག་པ་དེ་སྡུག་བསྔལ་བའི་མཚན་ཉིད་ཅན་དང་། གང་སྡུག་བསྔལ་བ་
དེ་སྟོང་པའི་མཚན་ཉིད་ཅན་དང་། གང་སྟོང་པ་དེ་བདག་མེད་པའི་མཚན་ཉིད་ཅན་ནོ། །ཞེས་རྣལ་འབྱོར་པ་རྣམས་་་་་
རྣམ་པ་འདི་བཞིས་དཔྱད་པར་བྱའོ། །དེ་བཞིའི་ངེས་ཚིག་གམ་སྒྲའི་དོན་ནི། མཛོད་འགྲེལ་ལས། དེ་ལ་རྐྱེན་ལ་རག་ལས་
པའི་ཕྱིར་མི་རྟག་པའོ། །གནོད་པའི་བདག་ཉིད་ཡིན་པའི་ཕྱིར་སྡུག་བསྔལ་བའོ། །བདག་གིར་ལྟ་བའི་མི་མཐུན་པའི་་་་
ཕྱོགས་ཀྱིས་སྟོང་པའོ། །བདག་ཏུ་ལྟ་བའི་མི་མཐུན་པའི་ཕྱོགས་ཀྱིས་བདག་མེད་པའོ། །ཞེས་སོ། །རྣམ་པ་དེ་བཞི་ཁོང་དུ་
ཆུད་པ་ན། རྟག་པ་དང་བདེ་བ་དང་བདག་གིར་དང་བདག་ཏུ་ལྟ་བ་རྣམས་ཀྱི་གཉེན་པོར་འགྱུར་བ་ཡིན་ནོ། །གཉིས་པ་
ནི། ཀུན་འབྱུང་གི་སྤྱི་མཚན་རྒྱུ་དང་། ཀུན་འབྱུང་། རབ་སྐྱེ། རྐྱེན་བཞི་སྟེ། དེའང་ལས་དང་ཉོན་མོངས་དེ་དག་ཀྱང་སྲིད་
པ་སྐྱེ་བ་ཕྱི་མ་འགྲུབ་པའི་བག་ཆགས་ས་བོན་འཇོག་པའི་བྱེད་རྒྱུ་ཡིན་པའི་ཕྱིར་རྒྱུའི་མཚན་ཉིད་ཅན་དུ་དང་། སེམས་་
ཅོན་ལས་ཀྱི་བག་ཆགས་བསགས་པ་དེ་དང་དེ་དག་ལྷ་ལ་སོགས་པའི་སེམས་ཅན་གྱི་རིགས་དྲུག་པོ་དེ་དང་དེར་ནང་་་་་
ཕན་ཚུན་ཆ་བྱད་དང་རིགས་འདྲ་བར་འབྱུང་བའི་བྱེད་རྒྱུ་ཡིན་པའི་ཕྱིར་ཀུན་འབྱུང་བའི་མཚན་ཉིད་ཅན་དུ་དང་། སོ་
སོ་རང་རང་གི་རྒྱུ་ཐ་དོད་དུ་ངེས་པར་འབྱུང་བ་དང་འགྲོ་བ་དང་སྐྱེ་གནས་ལ་སོགས་པ་རྣམ་པ་ཐ་དད་དུ་ངེས་པར་་་་
འབྱུང་བ་དང་འགྲོ་བ་དང་སྐྱེ་གནས་ལ་སོགས་པ་རྣམ་པ་ཐ་དད་དུ་འབྱུང་བ་དང་འགྲོ་བའི་མཆོག་ཏུ་སྲིད་པའི་རྩེ་མོར་
འབྱུང་བའི་བྱེད་རྒྱུ་ཡིན་པའི་ཕྱིར་རབ་ཏུ་སྐྱེ་བའི་མཚན་ཉིད་ཅན་དུ་དང་། སྔར་མ་ཐོབ་པའི་ལུས་གཞན་དང་གཞན་་་་
ཐོབ་པ་དང་ཐོབ་ཟིན་པའི་རྩེ་མོར་འབྱུང་བའི་བྱེད་རྒྱུ་ཡིན་པའི་ཕྱིར་རབ་ཏུ་སྐྱེ་བའི་མཚན་ཉིད་ཅན་དུ་དང་། སྔར་མ་
ཐོབ་པའི་ལུས་གཞན་དང་གཞན་ཐོབ་པ་དང་ཐོབ་ཟིན་པའི་ལུས་གཞན་དང་གཞན་དུ་འདའ་བའི་བྱེད་རྒྱུ་ཡིན་པའི་་་
ཕྱིར་རྐྱེན་གྱི་མཚན་ཉིད་ཅན་དུ་རིགས་པར་བྱ་བ་རྣམས་སོ། །དེ་བཞིའི་ངེས་ཚིག་ནི། མཛོད་འགྲེལ་ལས། ས་བོན་གྱི་ཆོས་
ཀྱི་ཚུལ་གྱིས་རྒྱུའོ། །འབྱུང་བའི་ཚུལ་གྱིས་ཀུན་འབྱུང་བའོ། །འབྲེལ་བའི་ཚུལ་གྱིས་རབ་ཏུ་སྐྱེ་བའོ། །མངོན་པར་སྒྲུབ་པའི་
ཚུལ་གྱིས་ན་རྐྱེན་ཏེ། དཔེར་ན་འཇི་བའི་གོང་བུ་དང་ཐལ་ཞལ་དང་འཁོར་ལོ་དང་ཐེ་གི་དང་ཆུ་རྣམས་འདུས་པ་ལས་་
བུམ་པ་མངོན་པར་སྒྲུབ་པ་དེ་བཞིན་ནོ། །ཞེས་སོ། །དེ་དག་ཀྱང་རྒྱུ་མེད་དང་། རྒྱུ་གཅིག་པུ་དང་། རྒྱུ་འགྱུར་བ་དང༌། བློ་
སྔར་གདགས་པར་བྱ་བ་སྤྱད་པའི་ལོག་ལྟའི་གཉེན་པོར་འགྱུར་བ་ཡིན་ནོ། །གསུམ་པ་ནི། འགོག་པའི་སྤྱི་མཚན་འགོག་པ།
115



ཞི་བ། གྱ་ནོམ། ངེས་འབྱུང་བཞི་སྟེ། དེ་ལ་འགོག་པ་ནི་སྡུག་བསྔལ་འབྱུང་བའི་རྒྱུ་ཉོན་མོངས་པ་རྣམས་དང་བྲལ་བའི་་་
མཚན་ཉིད་ཅན་དང་། ཞི་བ་ནི་མ་ཞི་བར་བྱེད་པ་འདུ་བྱེད་སྡུག་བསྔལ་ཉེར་ལེན་གྱི་ཕུང་པོ་རྣམས་དང་བྲལ་བས་་་་་
གཙང་བ་དང་སྡུག་བསྔལ་དང་བྲལ་བས་བདེ་བའི་དངོས་པོ་ཡིན་པའི་མཚན་ཉིད་ཅན་དང༌། ངེས་འབྱུང་ནི་སླར་མི་་་་
ལྡོག་པར་སོང་བས་རྟག་པ་དང་དོན་དམ་པར་དགེ་བས་གཞན་ལ་ཕན་པའི་གཞི་ཡིན་པའི་མཚན་ཉིད་ཅན་རྣམས་སུ་་
རིགས་པར་བྱ་བའོ། །དེ་བཞིའི་ངེས་ཚིག་ནི། མཛོད་འགྲེལ་ལས། འབྲེལ་བ་མེད་པས་འབྲེལ་བ་ཞིག་པའི་ཕྱིར་འགོག་པའོ། །
།འདུས་བྱས་ཀྱི་མཚན་ཉིད་གསུམ་དང་བྲལ་བའི་ཕྱིར་ཞི་བའོ། །དགེ་བའི་ཕྱིར་གྱ་ནོམ་པའོ། །ཡིད་བརྟན་པའི་མཆོག་་་་
ཡིན་པའི་ཕྱིར་ངེས་པར་འབྱུང་བའོ། །ཞེས་སོ། །དེ་བཞི་བསྒོམས་པས། ཐར་པ་མེད་དོ། །སྡུག་བསྔལ་ལ་ཐར་བ་ཡིན་ནོ། །
བསམ་གཏན་གྱི་བདེ་བ་ནི་གྱ་ནོམ་པའོ། །ཐར་པ་ནི་གཏན་དུ་བ་མ་ཡིན་ནོ་སྙམ་པའི་ལོག་པར་ལྟ་བ་ལས་ངེས་པར་་་་་
འབྱུང་བ་ཡིན་ནོ། །བཞི་པ་ནི། ལམ་གྱི་སྤྱི་མཚན། ལམ། རིགས་པ། སྒྲུབ་པ། ངེས་པར་འབྱིན་པ་བཞི། དེ་ལ་ལམ་ནི། མཱརྒ་
འཚོལ་བ་ལའོ། །ཞེས་པའི་བྱིངས་ལས་བསྒྲུབས་པས་ཆོས་ཀྱི་དབྱིངས་དེ་ཁོ་ནའི་དོན་འཚོལ་ཞིང་རྟོགས་པར་བྱེད་པའི་་
མཚན་ཉིད་ཅན་དང་། རིགས་པ་ནི་རིགས་པ་མ་ཡིན་པ་ཉོན་མོངས་པའི་གཉེན་པོ་བྱེད་པའི་མཚན་ཉིད་ཅན་དང་།
སྒྲུབ་པ་ནི་འདུས་བྱས་རྟག་པར་འཛིན་པ་ལ་སོགས་པའི་ཕྱིན་ཅི་ལོག་ལས་བཟློག་ནས་དེ་ཁོ་ན་ཉིད་རྟོག་པ་ལ་འཇོག་པ་
ཅིང་། སེམས་ཕྱིན་ཅི་མ་ལོག་པར་སྒྲུབ་པའི་མཚན་ཉིད་ཅན་དང་། ངེས་པར་འབྱིན་པ་ནི་འདུས་མ་བྱས་ཤིང་རྟག་པ་་་
གཏན་དུ་བའི་མྱ་ངན་ལས་འདས་པའི་གནས་སུ་འགྲོ་བའི་མཚན་ཉིད་ཅན་རྣམས་སུ་ཤེས་པར་བྱའོ། །དེ་བཞིའི་ངེས་་་
ཚིག་ནི། མཛོད་འགྲེལ་ལས། བགྲོད་པའི་དོན་གྱིས་ལམ་མོ། རིགས་པ་དང་ལྡན་པའི་ཕྱིར་རིགས་པའོ། །ཡང་དག་པར་་་་
སྒྲུབ་པའི་དོན་གྱིས་སྒྲུབ་པའོ། །ཤིན་ཏུ་ཡང་དག་པར་འདའ་བར་བྱེད་པའི་ཕྱིར་ངེས་པར་འབྱིན་པར་བྱེད་པའོ། །ཞེས་
སོ། །དེ་བཞི་བསྒོམས་པས། ལམ་མེད་དོ། །ལམ་འདི་ངན་ནོ། །གཞན་ཡང་ལམ་ཡིན་ནོ། །ལམ་འདིའང་ལྡོག་གོ་སྙམ་དུ་
ལོག་པར་དཔྱད་པའི་ལྟ་བའི་གཉེན་པོར་འགྱུར་བ་ཡིན་ནོ། །ཞེས་སོ། །ཡང་མི་ཕམ་འཇམ་པའི་དབྱངས་ཀྱིས་ཕར་ཕྱིན་
ཊིཀྐ་ལས་བླང་དོར་བྱ་བའི་ཆ་ནས་བདེན་པ་བཞི་ཡི་རྣམ་བཞག་ལ་གྲངས་ངེས་པ། གོ་རིམ་ངེས་པ། སྒྲ་བཤད། རང་་་་
བཞིན་བཅས་རྣམ་པ་བཞི་ཡི་སྒོ་ནས་འཆད་པར་མཛད་དེ། དེ་ལས། ཐར་པ་དོན་གཉེར་གྱིས། བླང་དོར་དུ་བྱ་བའི་་་་་
ནས་བདེན་པ་བཞིར་གྲངས་ངེས། གོ་རིམ་ནི། ལམ་མངོན་པར་རྟོགས་པའི་རིམ་པ་དང་བསྟུན་ན། ནད་པས་སྨན་བསྟེན་
པ་བཞིན་དུ་སྡུག་བསྔལ་ཤེས་བྱ། ཀུན་འབྱུང་སྤང་བྱ། འགོག་པ་ཐོབ་བྱ། ལམ་རྒྱུད་ལ་བསྟེན་བྱ་ཡིན་ནོ། །སྒྲ་བཤད་ནི།
ཇི་ལྟར་དེ་བཞིན་གཤེགས་པས་མི་རྟག་པ་སོགས་གང་གསུངས་པ་ལྟར་བདེན་ཅིད་དེ་ལྟར་འཕགས་པས་གཟིགས་པས་
ཀྱང་བདེན་པ་ཞེས་བྱའོ། །རང་བཞིན་ནི། མ་དག་པའི་སྣོད་བཅུད་ལས་ཉོན་གྱི་དབང་གིས་བྱུང་བ་ཟག་བཅས་འབྲས་་
གྱུར་གྱི་ཆ་ཐམས་ཅད་སྡུག་བསྔལ་བདེན་པ། མཚན་ཉིད་སྐད་ཅིག་གིས་མི་རྟག་པ་དང༌། སྡུག་བསྔལ་བ་དང་། སྟོང་པ་
དང་བདག་མེད་པའི་རྣམ་པ་བཞི། ཟག་བཅས་འཁོར་བའི་ཕུང་པོ་འདི་དག་རྒྱུ་མེད་པ་དང་། རྒྱུ་མིན་གཞན་ལས་མ་་་་
བྱུང་བར་ལས་ཉོན་གྱི་རྒྱུ་ལས་བྱུང་བའི་ཆ་ནས་ཀུན་འབྱུང་། དེ་ལ་འཁོར་བར་སྐྱེ་བའི་རྒྱུ་དང་། ཀུན་འབྱུང་། རབ་སྐྱེ།
116



རྐྱེན་གྱི་རྣམ་པ་བཞི། རྒྱུ་ལམ་གྱི་སྟོབས་ཀྱིས་དེ་བཞིན་ཉིད་གང་དུ། འཁོར་བའི་རྒྱུ་འབྲས་གཏན་དུ་མི་སྐྱེ་བར་རྒྱུན་ཆད་
པའི་གོ་འཕང་རྟག་པ་དམ་པ་འགོག་པ། དེ་ལ་འགོག་པ། ཞི་བ། གྱ་ནོམ། ངེས་པར་འབྱུང་བའི་རང་བཞིན་ཅན་མྱ་ངན་
ལས་འདས་པའོ། །ལམ་གང་གིས་ཤེས་མཐོང་མངོན་དུ་བྱེད་པ་ལམ་ལྔ་ནི་ལམ་བདེན། དེ་ལ་ཡང་དག་པའི་ལམ་དང་།
རིགས་པ་དང་། སྒྲུབ་པ་དང་། ངེས་འབྱིན་བཞི་སྟེ། བདེན་པ་བཞི་རྣམ་པ་བཅུ་དྲུག་པོ་རྣམས་དང་ནི། དེ་ཡང་མདོ་ལས།
གཟུགས་སྟོང་པ་ཉིད་ལ་བརྩོན་ན་ཞེས་དང་། དེ་བཞིན་གཟུགས་སྐྱེ་འགག་མེད་པར་སྟོན་པ་དང༌། སྟོང་ཉིད་མི་སྐྱེ་མི་་་
འགག་ཀུན་ཉོན་དང་། རྣམ་བྱང་བསྟེན་བྱ་དང་། བསྟེན་བྱ་མ་ཡིན་པ་དང་། བདག་ཉིད་སྦྱིན་པ་ལ་བརྩོན་མི་བརྩོན་་་་
སོགས་ཀྱིས་གཟུགས་སོགས་ཡུལ་དང་ཡུལ་ཅན་ཤེར་ཕྱིན་དབྱེར་མེད་དུ་གདམས་པས། ཀུན་རྫོབ་ཏུ་བདེན་བཞི་ལ།
སྡུག་བསྔལ་ཤེས་བྱར། ཀུན་འབྱུང་སྤང་བྱར། འགོག་པ་ཐོབ་བྱར། ལམ་བསྟེན་བྱར་ཞེན་པ་བཀག་པའོ། །ཞེས་སོ། །
གཞན་ཡང་མཁས་པའི་ཚུལ་ལ་འཇུག་པའི་སྒོ་ཞེས་བྱ་བའི་བསྟན་བཅོས་ལས་ཆོས་མངོན་པའི་དགོངས་པ་བཞིན་་་་་་་
བདེན་བཞིའི་རྣམ་བཞག་ཤིན་ཏུ་རྒྱས་པ་གསུངས་མོད་འདིར་ཡི་གེ་མངས་ཀྱིས་དོགས་པས་མ་བཀོད། དེ་ཤེས་པར་་་་་
འདོད་ན་དེར་བལྟ་བར་བྱའོ། །བླང་དོར་དུ་བྱ་བའི་ཆ་ནས་བདེན་བཞིའི་མཐའ་དཔྱད་ཀུན་མཁྱེན་ཡབ་སྲས་ཀྱི་གསུང་
རབ་དྲི་མ་མེད་པ་ལས་ཇི་ལྟར་འབྱུང་བ་བཞིན་ལེགས་པར་བཤད་ཟིན་ཏོ། །
གསུམ་པ་སྒྲུབ་པའི་རྟེན་སྐྱབས་གནས་དཀོན་མཆོག་གསུམ་བསྟེན་པར་གདམ་པ་ནི། སངས་རྒྱས་སོགས་རྐང་པ་་་
གཅིག འདིར་ནང་པ་སངས་རྒྱས་པའི་ལམ་ཐམས་ཅད་ཀྱི་གཞི་རྟེན་སྐྱབས་སུ་འགྲོ་བའི་མཐའ་དཔྱད་པ་ལ་ཀུན་མཁྱེན་
ཆོས་ཀྱི་རྒྱལ་པོའི་གསུང་རབ་རིན་པོ་ཆེ་རྣམས་ལས་ཇི་ལྟར་འབྱུང་བ་དང་རྗེས་འཇུག་མཁས་པ་རྣམས་ཀྱིས་དེ་ཡི་་་་་
དགོངས་པ་ཕྱིན་ཅི་མ་ལོག་པའཆད་ཚུལ་ལོ། །དང་པོ་ལ། འགྲེལ་ཆེན་པདྨ་དཀར་པོ་དང་ངེས་དོན་ཤིང་རྟ་ཆེན་མོ་ལས་
ཇི་ལྟར་གསུང་ཚུལ་ལོ། །དང་པོ་ནི། དེ་ལས། དེ་ལ་ཕྱོགས་དང་པོ་སྐྱབས་སུ་འགྲོ་བ་ལ། ཡུལ་ངོས་ཟིན་པར་བྱ་དགོས་པས།
རྒྱུ་དང་འབྲས་བུའི་སྐྱབས་ཡུལ་གཉིས་དང་། སྐྱབས་འགྲོ་གཉིས་སོ། །རྒྱུའི་ཡུལ་ནི་གཞན་རྒྱུད་ཀྱིས་བསྡུས་པའི་དཀོན་་་
མཆོག་གསུམ་ཡིན་ལ། སྐྱབས་འགྲོ་ནི་འབྲས་བུ་གྲུབ་པར་བྱ་བའི་དོན་དུ་སྟོན་པ་ལམ་གྲོགས་ཀྱི་ཚུལ་གྱིས་སྐྱབས་སུ་་་་་
འགྲོའོ། །འབྲས་བུའི་ཡུལ་ནི་མ་འོངས་པ་ན་རང་རྒྱུད་ལ་འཁྲུངས་པའི་དཀོན་མཆོག་གསུམ་ཡིན་ལ། སྐྱབས་འགྲོ་ནི་དེ་་
འགྲུབ་པར་བྱ་བའི་སྨོན་པས་དགེ་བ་བྱེད་ཅིང་རྒྱུ་ལ་འཇུག་པའོ། །སྐབས་འདིར་བསྐྱེད་རྫོགས་ལྷའི་དཀྱིལ་འཁོར་དུ་་་་
སྒྲུབ་པ་ནི་འབྲས་བུའི་དོན་ལ། བསོད་ནམས་ཀྱི་ཞིང་ལ་ཚོགས་གསོག་པ་ནི་རྒྱུའི་དོན་ནོ། །དེ་ལྟར་ན་སྐྱབས་སུ་འགྲོ་བར་
ཆོས་ཉམས་སུ་ལེན་པ་ཀུན་འདུས་སོ། །ད་ནི་དེ་དག་སོ་སོར་དབྱེ་བ་ལས། དང་པོ། སྐྱབས་འགྲོའི་ཡུལ་ནི་དཀོན་མཆོག་
གསུམ་ཉིད་དེ། རྒྱུའི་ཡུལ་གྱུར་གཞན་རྒྱུད་བྱོན་ཟིན་པའི། སངས་རྒྱས་སྐུ་གསུམ་སྤངས་རྟོགས་འཕྲིན་ལས་ལྡན། ཆོས་ནི་
འགོག་ལམ་བདེན་པ་རྣམ་པ་གཉིས། དགེ་འདུན་པར་ཞུགས་རྒྱལ་སྲས་འཕགས་རྣམས་ཏེ། གནས་སྐབས་དེ་གསུམ་་་་་
མཚུངས་པར་སྐྱབས་སུ་འགྲོ། རང་ཉིད་སངས་རྒྱས་སྒྲུབ་པ་ལ་ཕན་འདོགས་པའི་རྒྱུའི་ཡུལ་དཀོན་མཆོག་གསུམ་གྱི་་་་
སངས་རྒྱས་སྐུ་གསུམ་འཕྲིན་ལས་རྫོགས་པའི་བདག་ཉིད་ལ་སྟེན་པ། འགོག་ལམ་གཉིས་ལ་ལམ། འཕགས་པའི་ས་ལ་་་
117



ཞུགས་པའི་དགེ་འདུན་ལ་གྲོགས་ཞུ་བས་ན་དཀོན་མཆོག་གསུམ་མོ། །མཐར་ཐུག་གི་དབང་དུ་བྱས་པའི་ཡུལ་ནི་སྤངས་
རྟོགས། མཐར་ཐུག་སངས་རྒྱས་ཆོས་སྐུ་ཉག་གཅིག་སྟེ། དཀོན་མཆོག་མཐར་ཐུག་སྐྱབས་ཀྱི་དམ་པ་ཉིད། ལམ་བདེན་་་་་
ཀུན་རྫོབ་རྒྱལ་སྲས་སྒྲིབ་བཅས་ཕྱིར། སངས་རྒྱས་ཉིད་ལས་མཐར་ཐུག་སྐྱབས་གང་ཞིག སངས་རྒྱས་ཀྱང་གཟུགས་སྐུ་་་
ཀུན་རྫོབ་པ་འཕོ་འགྱུར་ཅན་མ་ཡིན་པར་ཆོས་སྐུ་ཉག་གཅིག་དོན་དམ་པའི་བདེན་པ་མཐར་ཐུག་པ་དེ་ཡིན་ལ། ཆོས་་་
ཀྱང་ལམ་བདེན་རྣམས་པ་གོང་དུ་ཐོབ་དུས་འདོར་བས་ཀུན་རྫོབ་ཀྱི་བདེན་པ་ཡིན་ཞིང་། བྱང་ཆུབ་སེམས་དཔའ་ཡང་
སྒྲིབ་པ་དང་བཅས་པས་ད་དུང་སངས་རྒྱས་ཉིད་ལ་སྐྱབས་སུ་འགྲོ་དགོས་པའི་ཕྱིར། མཐར་ཐུག་གི་སྐྱབས་གནས་མ་་་་
ཡིན་པར། རྒྱུད་བླ་མ་ལས། ཆོས་རྣམས་གཉིས་དང་འཕགས་པའི་ཚོགས། །གཏན་གྱི་སྐྱབས་མཆོག་མ་ཡིན་ནོ། །དམ་པའི་
དོན་དུ་འགྲོ་བ་ཡི། །སྐྱབས་ནི་སངས་རྒྱས་ཉག་གཅིག་ཉིད། །ཐུབ་པ་ཆོས་ཀྱི་སྐུ་ཅན་ཕྱིར། །ཚོགས་ཀྱང་དེ་ཡི་མཐར་ཐུག་
ཕྱིར། །ཞེས་སོ། །དེ་ཡང་འོག་མིན་ནི་བཞུགས་པའི་སངས་རྒྱས་དེའི་སྐུ་དགེ་འདུན། གསུང་དམ་ཆོས། ཐུགས་ཆོས་སྐུ་ཡིན་
པས་སྐྱབས་ཡིན་ནོ་ཞེས་མཁས་པ་དག་བཞེད་དོ། །ཐུན་མོང་མ་ཡིན་པ། འབྲས་བུའི་སྐྱབས་འགྲོ་དཀོན་མཆོག་རྣམ་པ་
གསུམ། རང་ལ་གྲུབ་འདོད་སླད་དུ་སྨོན་པ་ཡིན། མ་འོངས་པ་ན་འོད་གསལ་ལྷུན་གྲུབ་ཀྱི་སངས་རྒྱས་མངོན་དུ་གྱུར་པ་
ལ་དམིགས་ཏེ། སྨོན་པའི་ཆ་ནི་འབྲས་བུའི་སྐྱབས་འགྲོ་དང་ཡུལ་ལོ། །དེའང་སྨོན་པ་སེམས་བསྐྱེད་དང་མི་འདྲ་སྟེ།
སེམས་བསྐྱེད་གཞན་དོན་དང་། འདི་རང་དོན་ལ་དམིགས་པ་ལ་སོགས་པའི་ཁྱད་པར་ཡོད་དོ། །སྐྱབས་སུ་འགྲོ་བ་དེ་་་་
དག་གི་ཚུལ་སོ་སོའི་ཁྱད་པར་ངེས་པ་ནི། དེ་ཡང་རྒྱུ་ཡི་སྐྱབས་འགྲོས་རྒྱུ་བྱས་ཏེ། རང་རྒྱུད་དཀོན་མཆོག་འབྲས་བུའི་་་
སྐྱབས་གྲུབ་འདོད། སངས་རྒྱས་སྟོན་པ་ཆོས་ལ་ལམ་དང་ནི། དགེ་འདུན་གྲོགས་ཀྱི་ཚུལ་དུ་སྐྱབས་སུ་འགྲོ། ཐུན་མོང་བ་
རྒྱུའི་སྐྱབས་འགྲོས། ཐུན་མོང་མ་ཡིན་པ་འབྲས་བུའི་སྐྱབས་འགྲོ་འགྲུབ་པ་ལ་གེགས་མེད་པར་འགྲུབ་པའི་རྒྱུ་བྱེད་ལ། དེ་
ཡང་སངས་རྒྱས་ལ་སྟོན་པ། ཆོས་ལ་ལམ། དགེ་འདུན་ལ་གྲོགས་སུ་བྱེད་པས་མགོན་སྐྱབས་སུ་ཁས་ལེན་པ་ཡིན་ནོ། །ཞེས་
སོ། །གཉིས་པ་ནི། ངེས་དོན་ཤིང་རྟ་ཆེན་མོ་ལས། ལམ་རྣམས་ཀུན་གྱི་གཞི་རྟེན་སྐྱབས་སུ་འགྲོ། །སྐྱེས་བུ་ཆུང་རྣམས་ངན་
འགྲོས་འཇིགས་པ་སྟེ། །འབྲིང་གཉིས་སྲིད་པས་འཇིགས་དང་ཆེན་པོ་རྣམས། །འཁོར་བའི་སྡུག་བསྔལ་ཆ་དང་བཅས་་་
མཐོང་ནས། །གཞན་གྱི་སྡུག་བསྔལ་མི་བཟོད་ཞི་བདེས་འཇིགས། །རྒྱལ་སྲས་ཐེག་པ་ཆེ་རྣམས་འགྲོ་བའི་ཕྱིར། །སྐྱབས་སུ་
འགྲོ་བྱེད་གསུམ་དང་བསམ་པ་གསུམ། །ཕལ་པ་མཆོག་དང་བླ་ན་མེད་པའོ། །ཞེས་སྨོན་ཏེ། སྐྱབས་སུ་མ་སོང་བ་ལ་སྡོམ་
པ་མི་སྐྱེ་ལ། སྡོམ་པས་མ་བསྡམས་པ་ལ་ནི་ལམ་མེད་པས་དེའི་ཕྱིར་ལམ་གྱི་གཞི་རྟེན་ཡིན་པར། སྐྱབས་འགྲོ་བདུན་ཅུ་བ་
ལས། སྡོམ་པ་ཀུན་ལ་ཡོད་མེད་ཀྱི། །སྐྱབས་སུ་མ་སོང་བ་ལ་མེད། །ཅེས་སོ། །དེ་ལའང་གང་ཟག་གི་རིགས་གསུམ་སྟེ། ཆུང་
དུ་འཁོར་བའི་བདེ་འབྲས་འདོད་ནས། ངན་སོང་ལ་འཇིགས་ཏེ་རང་རང་གི་ལྷའམ་དཀོན་མཆོག་ལ་སྐྱབས་སུ་འགྲོ་བའི་
སྐྱེ་བོ་གྲུབ་མཐའ་ལ་མ་ཞུགས་པའམ། ཞུགས་ནའང་ཕྱི་རོལ་པར་གྱུར་པའམ། ནང་པའི་ཁོངས་སུ་ཆུད་པས་དཀོན་་་་་་
མཆོག་ལ་དད་ཀྱང་། ལམ་ལ་འཇུག་པའི་ནུས་པ་མེད་པ་སྟེ། མདོ་རྒྱལ་མཚན་དམ་པ་ལས། འཇིགས་པས་སྐྲག་པའི་མི་་་
རྣམས་ནི། །ཕལ་ཆེར་རི་དང་ནགས་ཚལ་དང་། །ཀུན་དགའ་ར་བ་མཆོད་རྟེན་དང་། །ལྗོན་ཤིང་དག་ལ་སྐྱབས་སུ་འགྲོ། །
118



སྐྱབས་དེ་གཙོ་བོ་མ་ཡིན་ཞིང་། །སྐྱབས་དེ་མཆོག་གྱུར་མ་ཡིན་ཏེ། །སྐྱབས་དེ་དག་ལ་བརྟེན་ནས་ནི། །སྡུག་བསྔལ་ཀུན་་་་
ལས་རབ་མི་ཐར། །ཞེས་ལྷ་གཞན་ལ་བརྟེན་ནས་བདེ་བ་འདོད་པ་བསྟན་ཞིང་། འདུལ་བ་ལུང་ལས། ཀུན་དགའ་བོས་་་
བྲམ་ཟེའི་བུ་མོ་ལ་མཐོ་རིས་ཀྱི་ཡོན་ཏན་སྐྱབས་སུ་འགྲོ་བ་ལས་བྱུང་བའི་ཚུལ་བཤད་པས། བཅོམ་ལྡན་འདས་ཀྱིས་་་་་
བཀའ་སྩལ་པ། ཀུན་དགའ་བོ། དེ་ནི་མ་ལགས་ཏེ། སྲིད་པའི་བདེ་བ་གཉེར་བ་དེ་ནི་སྐྱེས་བུ་མ་རབས་ཞེས་བྱའོ། །དེ་བས་
ན་ཐར་པའི་ཡོན་ཏན་ཡང་དག་པར་སྒྲོགས་ཤིག་ཅེས་པས། དཀོན་མཆོག་ལ་སྐྱབས་སུ་འགྲོ་ཡང་། བསམ་པ་མ་དག་་་་
པས་ཆུང་ངུར་བཤད་དོ། །འབྲིང་ནི་ཉན་རང་གི་རིགས་ཅན་རྣམས་འཁོར་བས་སྐྲག་ནས་ཞི་བ་རང་དོན་དུ་ཚོལ་བའི་་་
ཕྱིར་སྐྱཔས་སུ་འགྲོ་སྟེ། སྔ་མ་དེ་ཉིད་ལས། གང་ཞིག་གང་ཚེ་སངས་རྒྱས་དང་། །ཆོས་དང་དགེ་འདུན་སྐྱབས་སོང་སྟེ། །
འཕགས་པ་ཡི་ནི་བདེན་པ་བཞི། །སྡུག་བསྔལ་སྡུག་བསྔལ་ཀུན་འབྱུང་དང་། །སྡུག་བསྔལ་ཡང་དག་འདས་པ་དང་། །མྱ་ ་
ངན་འདས་དེར་འགྲོ་བ་ཡི། །འཕགས་ལམ་ཡན་ལག་བརྒྱད་པོ་དག །ཤེས་རབ་མིག་གིས་ལྟ་བྱེད་ན། །སྐྱབས་དེ་དག་ནི་
གཙོ་ཡིན་ཞིང་། །སྐྱབས་དེ་དག་ནི་མཆོག་ཡིན་ཏེ། །སྐྱབས་དེ་དག་ལ་བརྟེན་ནས་ནི། །སྡུག་བསྔལ་ཀུན་ལས་རབ་ཏུ་ཐར།།
ཞེས་སོ། །ཆེན་པོ་ནི་གཞན་དོན་དུ་ཞི་བ་དེས་འཇིགས་ནས་སྐྱབས་སུ་འགྲོ་བ་སྟེ། ཐར་པ་ཆེན་པོ་ལས། གང་རྣམས་སྲིད་
པའི་ཆུ་བོར་ལྟུང་བ་དེ་དག་གི་ཕྱིར་རང་ཉིད་ཞི་བའི་འཇིགས་པ་ཡོངས་སུ་སྤངས་ཏེ་སྐྱབས་སུ་འགྲོ་བ་དེ་ནི་སྐྱེས་བུ་་་་
མཆོག་རབ་ཅེས་བྱའོ། །དེད་དཔོན་དམ་པ་ཞེས་བྱའོ་ཞེས་སོ། །དེ་ལྟར་སྐྱེས་བུ་གསུམ་དུ་ངེས་པ་ཡང་བློ་རིགས་གསུམ་དུ་
ངེས་པས་བཞག་སྟེ། བྱང་ཆུབ་ལམ་གྱི་སྒྲོན་མ་ལས། ཆུང་དང་འབྲིང་དང་མཆོག་གྱུར་པས། །སྐྱེས་བུ་གསུམ་དུ་ཤེས་པར་
བྱ། །དེ་དག་མཚན་ཉིད་རབ་གསལ་བར། །སོ་སོའི་དབྱེ་བ་བྲི་བར་བྱ། །གང་ཞིག་ཐབས་ནི་གང་དག་གིས། །འཁོར་བའི་
བདེ་བ་ཙམ་དག་ལ། །རང་ཉིད་དོན་དུ་གཉེར་བྱེད་པ། །སྐྱེས་བུ་དེ་ནི་ཐ་མར་ཤེས། །སྲིད་པའི་བདེ་ལ་རྒྱབ་ཕྱོགས་ཤིང་། །
སྡིག་པའི་ལས་ལས་ལྡོག་བདག་ཉིད། །གང་ཞིག་རང་ཞི་ཙམ་དོན་གཉེར། །སྐྱེས་བུ་དེ་ནི་འབྲིང་ཞེས་བྱ། །རང་རྒྱུད་་་་་
རྟོགས་པའི་སྡུག་བསྔལ་གྱིས། །གང་ཞིག་གཞན་གྱི་སྡུག་བསྔལ་ཀུན། །ཡང་དག་ཟད་པར་ཀུན་ནས་འདོད། །སྐྱེས་བུ་དེ་ནི་
མཆོག་ཡིན་ནོ། །ཞེས་སོ། །དེའང་ཆུང་དུ་དག་ནི་ཕྱི་རོལ་པའི་གཙང་སྦྲ་དང་། མི་འཚེ་བ་དང་། ཆོས་སྤྱད་པས་མཐོ་རིས་
སུ་འགྲོ་བ་ཡང་ཡོད་ལ། ནང་པའི་དཀོན་མཆོག་ལ་སྐྱབས་སུ་སོང་ནས་དགེ་བ་ཅུང་ཟད་ཀྱིས་མཐོ་རིས་སུ་བགྲོད་པའང་
ཡོད་དེ། གཉིས་ཀ་གང་ལྟར་ཡང་བསོད་ནམས་ཆ་མཐུན་གྱི་དགེ་བ་བཅུ་དང་བསམ་གཏན་གཟུགས་མེད་ལ་བརྟེན་་་་་
དགོས་ཏེ། དེ་མེད་ན་མཐོ་རིས་སུ་མི་བགྲོད་པའི་ཕྱིར་རོ། །ཆོས་འདི་ནི་གྲངས་ཅན་པ་ལ་སོགས་པ་ཁ་ཅིག་ལ་ཡོད་ཀྱི།
ཐམས་ཅད་ལ་ནི་མ་ཡིན་ནོ། །འབྲིང་ནི་ཉན་རང་དང་། ཆེན་པོ་ཐེག་པ་ཆེན་པོའི་ལམ་ནས་ངེས་པར་འབྱུང་བ་ཡིན་ནོ། །
དེ་ལྟར་རྟེན་གྱི་གང་ཟག་གསུམ་གྱི་འབྲས་བུ་བསྒྲུབ་པའི་ཕྱིར་སྐྱབས་སུ་འགྲོ་བ་ན། བསམ་པ་གསུམ་གྱིས་ཕལ་པ་དང་་་་
མཆོག་དང་བླ་ན་མེད་པར་བསྟན་ཏེ། གང་ཞེ་ན། དུས་ཀྱང་བསམ་པའི་རྗེས་འགྲོ་ཆུང་ངུ་རྣམས། ཕྱི་མའི་བདེ་འབྲས་་་
བར་དུ་འགྲོ་བ་སྟེ། འབྲིང་གཉིས་གནས་སྐབས་ཇི་སྲིད་འཚོ་བ་དང་། མཐར་ཐུག་ཉན་རང་འབྲས་ཐོབ་བར་དུ་འགྲོ།
མཆོག་རྣམས་བྱང་ཆུབ་བར་དུ་རྟག་འགྲོ་ཞིང་། ཡེ་ཤེས་གཞལ་མེད་བསམ་ཡས་བར་དུའོ། །དེའང་ཕལ་བ་དག་རང་་་་་
1 19



རང་གི་ལྷ་ལ་འདོད་དོན་གྲུབ་ཀྱི་བར་དུ་འགྲོ་ཞིང་། ཁྱད་པར་དུ་མཐོ་རིས་ཐོབ་ཀྱི་བར་དུའོ། །ཆོས་འདི་བར་ཕྱོགས་་་་
པའི་ཆུང་ངུ་ཡང་དེ་བཞིན་ནོ། །འབྲིང་གཉིས་གནས་སྐབས་མ་ཤིའི་བར་དང་། མཐར་ཐུག་དགྲ་བཅོམ་ཐོབ་ཀྱི་བར་དུའོ། །
།ཆེན་པོ་ནི་སྙིང་པོ་བྱུང་ཆུབ་ལ་མཆིས་ཀྱི་བར་རམ། སངས་རྒྱས་ཀྱི་ཡེ་ཤེས་མ་ཐོབ་ཀྱི་བར་དུའོ། །ད་ནི་རྟེན་ནམ་ཡུལ་ནི།
ཡུལ་རྣམས་གཉིས་ཏེ་ཐུན་མོང་རྒྱུ་དང་ནི། ཐུན་མོང་མ་ཡིན་འབྲས་བུའི་སྐྱབས་གནས་གཉིས། རྒྱུ་དང་འབྲས་བུར་དམ་
འཆའ་དེ་ཡང་ནི། དུས་གཞན་འགྲུབ་འདོད་རྒྱུ་ཡི་ཐེག་པ་དང་། ད་ལྟ་ཉིད་གྲུབ་རང་སེམས་འབྲས་བུའི་ཚུལ། རྡོ་རྗེ་ཐེག་
པ་དག་གི་དབྱེ་བས་བཞག མཚན་ཉིད་ཐེག་ལས་དེ་ཉིད་གསུངས་པ་ནི། མིང་ཙམ་མཐུན་པས་ཕྱོགས་གཅིག་ངེས་པར་
བྱ། དེ་ལ་སྐྱབས་སུ་འགྲོ་བའི་ཡུལ་ནི་གཉིས་ཏེ། ཐུན་མོང་དང་། ཐུན་མོང་མ་ཡིན་པའོ། །དེའང་སྐྱེས་བུ་ཆུང་འབྲིང་་་་
གཉིས་ཀྱི་ཡུལ་ནི་ཐུན་མོང་བ་ཡིན་ལ། ཆེན་པོའི་ནི་ཐུན་མོང་མ་ཡིན་པའོ། །ཅིའི་ཕྱིར་ན་ཆུང་ངུའི་ཕྱོགས་གཅིག་ཆོས་་་
འདི་པར་ཞུགས་པ་དང་། འབྲིང་གཉིས་ཀྱིས་རྟེན་དུ་ཁས་བླངས་པ་དེ་འདིར་ཡང་གནས་སྐབས་སུ་སྐྱབས་གནས་དམ་་
པར་བཟུང་བའི་ཕྱིར་རོ། །དེའི་སྟེང་དུ་ཐེག་པ་ཆེན་པོས་གཟུང་། ཆུང་འབྲིང་གིས་མ་བཟུང་བའི་སངས་རྒྱས་ཆོས་ཀྱི་སྐུ།
ཐེག་པ་ཆེན་པོའི་ཆོས། བྱང་ཆུབ་སེམས་དཔའི་དགེ་འདུན་རྣམས་སོ། །དེ་ལ་རྒྱུའི་སྐྱབས་འགྲོ་ནི་འབྲས་བུ་ལ་རེག་པའི་
སྐྱེལ་མར་འགྲོ་ལ། འབྲས་བུའི་སྐྱབས་འགྲོ་ནི་འབྲས་བུ་དཀོན་མཆོག་གསུམ་རང་རྒྱུད་ལ་དངོས་སུ་གྲུབ་པར་འདོད་དེ།
གཉིས་ཀའི་གྲོགས་སུ་ཁས་ལེན་གྱི། ཆོ་ག་དང་སྙིང་རྗེ་མཚུངས་པར་ལྡན་པ་ནི། མདོ་སྡེའི་རྒྱན་ལས། དེ་དངོས་འདོད་་་
པས་ཁས་ལེན་དེ་ཡང་སྙིང་རྗེ་ལས་རིག་བྱ། །ཞེས་སོ། །དེའང་མཚན་ཉིད་ཀྱི་ཐེག་པས་ནི་དུས་གཞན་གྲངས་མེད་གསུམ་
ལ་སོགས་པའི་མཐར་སངས་རྒྱས་ཐོབ་པར་འདོད་ནས་སྐྱབས་སུ་འགྲོ་བ་སྟེ། ཆོས་སྐུ་མཐར་ཐུག་རང་གི་རྒྱུད་ལ་ཐོབ་་་
པར་འདོད་པ་ནི་འབྲས་བུའི་སྐྱབས་འགྲོ་ཡིན་ལ། དེ་མ་ཐོབ་ཀྱི་བར་དུ་དཀོན་མཆོག་གསུམ་ལ་ལམ་གྱི་སྐྱེལ་མར་སྐྱབས་
སུ་འགྲོ་བ་ནི་དེ་ཐོབ་པའི་རྒྱུ་བྱེད་པས་རྒྱུའི་སྐྱབས་འགྲོ་ཞེས་བྱའོ། །དེ་ལའང་གནས་སྐབས་སུ་དཀོན་མཆོག་གསུམ་ཀ་་་
རྟེན་དུ་འདོད་ལ། མཐར་ཐུག་སངས་རྒྱས་ཆོས་སྐུ་ཉག་གཅིག་ལས། གཟུགས་སྐུ་དང་། ལུང་དང་རྟོགས་པའི་ཆོས་སེམས་
དཔའི་རྒྱུད་ཀྱི་ལམ་བཞི་དང༌། ཉན་རང་གི་རྒྱུད་ཀྱི་འགོག་པ་གཉིས་དང་། དགེ་འདུན་ཆུང་ངུའི་སྐྱེས་བུ་ཟུང་བཞི། ཐེག་
ཆེན་གྱི་ས་བཅུ་ལ་བཞུགས་པའི་སེམས་དཔའ་རྣམས་སྐྱབས་གནས་མ་ཡིན་ཏེ་ཀུན་རྫོབ་པ་ཡིན་པའི་ཕྱིར་དང་། མཐར་
མ་ཐུག་པའི་ཕྱིར་དང་། རང་ཡང་ད་དུང་གཞན་ལ་བརྟེན་ནས་ཐར་པ་ཐོབ་པར་བྱ་དགོས་པའི་ཕྱིར་རོ། །དེའང་་་་་
གཟུགས་སྐུ་ཀུན་རྫོབ་པ་ཡིན་པའི་ཕྱིར་དང་། སངས་རྒྱས་ཀྱི་རྟོགས་པའི་ཆོས་ལས་གཞན་སེམས་དཔའ་དང་ཉན་རང་
གི་རྒྱུད་ཀྱིས་བསྡུས་པའི་རྟོགས་པའི་ཆོས་དེ་དག་ཀྱང་འབད་པས་བསྒྲུབས་ཤིང་བོགས་དབྱུང་དུ་ཡོད་ལ་མི་རྟག་པའི་་་
ཕྱིར་སླུ་བ་དང་། ལུང་གི་ཆོས་རྣམས་བདེན་པ་མཐོང་དུས་སྤང་དགོས་པ་དང་། དགེ་འདུན་དེ་དག་ཀྱང་རང་གི་ས་པའི་
སྒྲིབ་པ་དང་བག་ལ་ཉལ་གྱིས་འཇིགས་ནས་སངས་རྒྱས་ལ་བརྟེན་པས་ན་འཇིགས་པ་དང་བཅས་པའི་ཕྱིར་ཏེ། རྒྱུད་བླ་
མ་ལས། སྤང་ཕྱིར་སླུ་བའི་ཆོས་ཅན་ཕྱིར། །མེད་ཕྱིར་འཇིགས་དང་བཅས་པའི་ཕྱིར། །ཆོས་རྣམས་གཉིས་དང་འཕགས་་
པའི་ཚོགས། །གཏན་གྱི་སྐབས་གནས་མ་ཡིན་ནོ། །ཞེས་སོ། །གང་སྐྱབས་ཡིན་ན། ཆོས་སྐུ་མཐར་ཐུག་སྟེ། དེ་ཉིད་ལས།
120



སྐྱབས་ནི་སངས་རྒྱས་ཉག་གཅིག་ཡིན། །ཐུབ་པ་ཆོས་ཀྱི་སྐུ་ཅན་ཕྱིར། །ཚོགས་ཀྱང་དེ་ཡི་མཐར་ཐུག་ཡིན། །ཞེས་དང་།
དྲིན་ལན་བསབ་པའི་མདོ་ལས། ཚེ་དང་ལྡན་པ་དགའ་བོས་གསོལ་པ། །སངས་རྒྱས་གང་ལ་སྐྱབས་སུ་འགྲོ་བ་ལགས། །
བཀའ་སྩལ་པ། ཆོས་ཀྱི་སྐུ་ལ་སྐྱབས་སུ་འགྲོ་ཡི། །གཟུགས་ཀྱི་སྐུ་ལ་ནི་མ་ཡིན་ནོ། །གསོལ་པ། ཆོས་གང་ལ་སྐྱབས་སུ་འགྲོ་
བ་ལགས། བཀའ་སྩལ་པ། དོན་དམ་པའི་ཆོས་ལ་སྐྱབས་སུ་འགྲོ་ཡི། །ཀུན་རྫོབ་ཀྱི་ཆོས་ལ་ནི་མ་ཡིན་ནོ། །གསོལ་པ། དགེ་
འདུན་གང་ལ་སྐྱབས་སུ་འགྲོ་བ་ལགས། བཀའ་སྩལ་པ། དོན་དམ་པའི་དགེ་འདུན་ལ་སྐྱབས་སུ་འགྲོ་ཡི། ཀུན་རྫོབ་པའི་
དགེ་འདུན་ལ་ནི་མ་ཡིན་ནོ་ཞེས་སོ། །མདོར་ན་བྱང་ཆུབ་གསུམ་རང་གི་རྒྱུད་ལ་ཐོབ་པར་འདོད་ནས་དེའི་དོན་དུ་ཁས་
ལེན་ཞིང་སྐྱབས་སུ་འགྲོ་བ་ནི་རྒྱུའི་བསྒྲུབ་བྱ་མཐར་ཐུག་ཏུ་འདུག་པས་འབྲས་བུའི་སྐྱབས་འགྲོ་ཟེར་ལ། ཤཱཀྱ་ཐུབ་པ་ལ་
སོགས་པ་གཞན་རྒྱུད་ལ་བྱོན་ཟིན་པའི་སངས་ཀྱིས་འཇིགས་པ་ལས་སྐྱོབ་པའི་ལམ་སྟོན་པས་སྟོན་པའི་བྱ་བ་བྱེད་པ་་་་
དང་། དེས་བསྟན་པའི་ཆོས་ཀྱིས་འཇིགས་པ་མེད་པའི་སར་བགྲོད་པའི་ལམ་གྱི་བྱ་བ་བྱེད་པ་དང་། དགེ་འདུན་གྱིས་་་་
འཇིགས་པ་ལས་སྒྲོལ་བའི་གྲོགས་ཀྱི་བྱ་བ་བྱེད་པས་ན། དེས་བསྟན་པའི་ཆོས་ཀྱིས་འཇིགས་པ་མེད་པའི་སར་བགྲོད་་་་
པའི་ལམ་གྱི་བྱ་བ་བྱེད་པ་དང་། དགེ་འདུན་གྱིས་འཇིགས་པ་ལས་སྒྲོལ་བའི་གྲོགས་ཀྱི་བྱ་བ་བྱེད་པས་ན། རང་རྒྱུད་ལ་་
དཀོན་མཆོག་འགྲུབ་པའི་རྒྱུའི་བྱ་བ་བྱེད་པས་རྒྱུའི་སྐྱབས་གནས་སུ་བཞག་སྟེ། སངས་རྒྱས་ཀྱི་བསྟན་པའི་ཆོས་དེ་དགེ་་
འདུན་དང་འགྲོགས་ནས་ཉམས་སུ་བླངས་ནས་འཇིགས་པ་ལས་ཐར་བར་འགྱུར་བའི་ཕྱིར་རོ། །འདིར་བླ་མ་ཁ་ཅིག་ནི་
ཐེག་ཆེན་པས་སྨན་པའི་འཇིགས་པ་དང་སྒྲིབ་པ་ཕྲ་ཞིང་ཕྲ་བའི་འཇིགས་པ་ལས་ཀྱང་སྐྱོབ་པར་བྱེད་པ་ནི་རང་གིས་་་་
ཐོབ་པར་འགྱུར་བའི་སངས་རྒྱས་ཆོས་ཀྱི་སྐུ་ཅན་དེ་ཁོ་ན་ཡིན་པས་འབྲས་བུའི་སྐྱབས་གནས་སུ་བཞག་གོ །རང་སངས་
རྒྱས་ཀྱི་ཐེག་པས་མ་འོངས་པ་ན་རང་རྒྱུད་ལ་རྟོགས་པར་རང་བྱུང་དུ་སྐྱེ་བར་འགྱུར་བའི་ཆོས་དཀོན་མཆོག་ནི་འབྲས་
བུ་སྟེ། འབྲས་བུའི་སྐྱབས་གནས་སུ་གཞག་གོ །ཉན་ཐོས་ཀྱི་ཐེག་པས་རང་རྒྱུད་ལ་མ་འོངས་པ་ན་འབྱུང་བའི་དགྲ་་་་་
བཅོམ་པའི་དགེ་འདུན་དེ་འབྲས་བུའི་སྐྱབས་གནས་སུ་བཞག་པས། ཐེག་པ་གསུམ་པོ་སོ་སོ་ལ་འབྲས་བུའི་སྐྱབས་གནས་
ནི་རེ་རེ་ཡིན་ནོ་ཞེས་གསུངས་པ་ཡང་ཅུང་ཟད་མི་རིགས་ཏེ། ཐེག་ཆེན་པས་སངས་རྒྱས་པ་ན་སྐུ་གསུམ་དཀོན་མཆོག་གི་
རང་བཞིན་དུ་ངོ་བོ་གཅིག་པར་ཁས་བླངས་པས་ཆོས་དང་དགེ་འདུན་མི་འབྱུང་བ་ག་ལ་འཐད། ཉན་རང་གཉིས་ཀས་
འགོག་པ་གཉིས་མཐར་ཐུག་གི་ཐོབ་བྱར་འདོད་པས། དེ་ནི་ཁོ་རང་གི་ལུགས་ཀྱི་དོན་དམ་པའི་བདེན་པ་བླ་ན་མེད་པའི་
བྱང་ཆུབ་ཆོས་སྐུར་དོན་གྱིས་འགྱུར་བས། ཉན་ཐོས་ལ་སངས་རྒྱས་དང་ཆོས་དཀོན་མཆོག་མེད་པ་ག་ལ་ཡིན། རང་་་་་
སངས་རྒྱས་ཀྱི་ངང་འགོག་པ་ཆོས་ཉིད་བྱང་ཆུབ་ཏུ་ཁས་བླངས་ཀྱི། ཆོས་དཀོན་མཆོག་ཁོ་ནར་ཆད་པ་ཁས་མ་བླངས་སོ།།
དེས་ན་འབྲས་བུའི་སྐྱབས་ནས་རང་རང་གི་བྱང་ཆུབ་ལ་འདོད་པ་ཡིན་ནོ། །དེའང་དཀོན་མཆོག་མཐར་ཐུག་ཐོབ་པར་
འདོད་པ་དེ་འབྲས་བུའི་སྐྱབས་འགྲོ་ཡིན་པར། ཁྱིམ་བདག་དྲག་ཤུལ་ཅན་གྱིས་ཞུས་པའི་མདོ་ལས། སངས་རྒྱས་ལ་་་་་
སྐྱབས་སུ་འགྲོ་བ་ནི་སངས་རྒྱས་ཐོབ་པར་འདོད་པའོ། །ཆོས་ལ་སྐྱབས་སུ་འགྲོ་བ་ནི་ཆོས་ཐོབ་པར་འདོད་པའོ། །དགེ་་་
འདུན་ལ་སྐྱབས་སུ་འགྲོ་བ་ནི་དགེ་འདུན་ཐོབ་པར་འདོད་པའོ་ཞེས་སོ། །རང་གཞན་གྱི་དོན་གཉིས་འགྲུབ་པའི་དོན་དུ་
121



དཀོན་མཆོག་ལ་སྐྱབས་སུ་འགྲོ་བ་རྒྱུའི་སྐྱབས་འགྲོ་ཡིན་པར། ། དཀོན་མཆོག་བརྩེགས་པ་ལས། དགེ་སློང་དག ཁྱེད་ཀྱིས་
རང་ངམ་གཞན་གྱི་ཕྱིར་ཡང་རུང་སྟེ་འཇིགས་པ་དང་འཚོ་བ་དེ་ལས་ཐར་བར་བྱ་བའི་ཕྱིར་སྐྱབས་སུ་སོང་ཞིག་དང་།
ཁྱེད་ཀྱི་འདོད་པའི་རེ་བ་དེ་དང་དེ་ཡོངས་སུ་རྫོགས་པར་འགྱུར་རོ་ཞེས་སོ། །གསང་སྔགས་ལས་ནི་རང་ལ་ཡོད་པའི་་་་
སེམས་ཉིད་སངས་རྒྱས་སུ་ད་ལྟ་རང་ཆས་སུ་གནས་པ་མངོན་དུ་མཐོང་བར་འདོད་ནས། ཐུན་མོང་གི་ཡུལ་ཕྱི་རོལ་གྱི་་་
དཀོན་མཆོག་གསུམ་ལ་སྐྱབས་སུ་འགྲོ་ཞིང་། ཐུན་མོང་མ་ཡིན་པ་རང་གི་སེམས་ཉིད་གདོད་མ་ནས་མ་སྐྱེས་པའི་ངང་ལ་
མཉམ་པར་འཇོག་གོ །དེའང་དཀྱིལ་འཁོར་སོ་སོའི་དཀོན་མཆོག་གསུམ་དང་། བསྟན་པ་སྤྱིའི་དཀོན་མཆོག་གསུམ་་་་
གཉིས་ཀའི་རྒྱུའི་སྐྱབས་ཡུལ་དུ་འདོད་ལ། དེ་ལ་སྐྱབས་སུ་འགྲོ་བ་ནི་རྒྱུའི་སྐྱབས་འགྲོའོ། །རང་གི་སེམས་ཉིད་རང་བྱུང་
གི་ཡེ་ཤེས་དཀོན་མཆོག་གསུམ་ཡེ་ནས་གནས་པ་ནི་འབྲས་བུའི་སྐྱབས་ཡུལ་ཏེ། དེ་ལ་བླང་དོར་དང་བཅས་པ་སླད་མེད་
པར་རྩེ་གཅིག་ཏུ་འཇོག་པ་ནི་འབྲས་བུའི་སྐྱབས་འགྲོའོ། །དེའང་ཕྱི་རོལ་གྱི་དཀོན་མཆོག་ལ་འབྲས་བུ་ཐོབ་པར་འདོད་
པའི་ཆ་ནས་འབྲས་བུ་དང་། དེའི་ཆེད་དུ་སྐྱབས་སུ་འཛིན་པར་ཁས་ལེན་པའི་ཆ་ནས་རྒྱུར་འདོད་པ་ལྟར་བརྩིར་རུང་་་་
མོད་ཀྱང་། གཙོ་བོར་རང་ལ་ལྷུན་གྲུབ་ཏུ་ཡོད་པས་གཞན་དུ་མི་སྨོན་པར་དེའི་ངང་ལ་འཇོག་པས་འབྲས་བུའི་སྐྱབས་་་
འགྲོ་དང་། དེ་བསྒྲུབ་པའི་མཐུན་རྐྱེན་དུ་ཕྱིའི་དཀོན་མཆོག་ལ་སྐྱབས་སུ་འགྲོ་བ་རྒྱུའི་སྐྱབས་འགྲོར་བཞག་སྟེ། ཡེ་ཤེས་་
གྲུབ་པ་ལས། དཀྱིལ་འཁོར་གསུམ་གྱི་མངའ་བདག་ལ། །གཞན་དུ་ཕུན་ཚོགས་དེ་འདོད་ནས། །གང་ཕྱིར་རྒྱུ་ལ་སྨོན་པ་་་
དང་། །འོད་གསལ་བ་ཡི་སེམས་ཉིད་ནི། །དཀྱིལ་འཁོར་གསུམ་གྱི་བདག་ཉིད་དུ། །རྟོགས་ནས་རྩེ་གཅིག་མཉམ་འཇོག་པ། །
འབྲས་བུའི་མཆོག་ཏུ་ཡང་དག་བཤད། །ཅེས་སོ། །སྐབས་འདིར་དཀོན་མཆོག་གསུམ་ངོས་གཟུང་བ་ལ་གཉིས་ལས། ཐུན་
མོང་གི་ཐེག་པ་ཆུང་ངུ་ལས་ནི། སངས་རྒྱས་མཆོག་གི་སྤྲུལ་པའི་སྐུའོ། །ཆོས་ལུང་དང་རྟོགས་པའི་བདག་ཉིད་གསུང་་་
རབ་ཡན་ལག་བཅུ་གཉིས་དང་། སོ་སོའི་རྒྱུད་ཀྱི་ལམ་དང་། ཏིང་ངེ་འཛིན་ལ་སོགས་པའོ། །དགེ་འདུན་སོ་སོའི་སྐྱེ་བོ་་་
དང་འཕགས་པ་གཉིས་ལས། སོ་སོའི་སྐྱེ་བོ་ལ་དགེ་འདུན་ཆུང་དུ་དགེ་ཚུལ་ཕ་མ་དགེ་བསྙེན་དང་བཅས་པ་སྟེ་འགྲོ་བའི་
བསོད་ནམས་ཀྱི་ཞིང་ཡིན་པའི་ཕྱིར་རོ། །ཆེན་པོ་བསྙེན་པར་རྫོགས་པ་སྟེ། དགེ་སློང་གི་དགེ་འདུན་ཆེན་པོ་དང་ཞེས་སོ། །
དེའང་བཞིར་ལོངས་ནས་དགེ་འདུན་འདུས་པ་ཞེས་བྱའོ། །འཕགས་པ་ལ། རྒྱུན་ཞུགས། ཕྱིར་འོང་། ཕྱིར་མི་འོང་། དགྲ་
བཅོམ་པའི་ཞུགས་པའོ། །གནས་པ་ནི་སངས་རྒྱས་སོ། །ཐེག་པ་ཆེན་པོ་ལ་གྲགས་པ་ཡང་། སངས་རྒྱས་སྐུ་གསུམ་གྱི་་་་་
བདག་ཉིད་དག་པ་གཉིས་ལྡན་མཐར་ཐུག་པ་དོན་གཉིས་ཕུན་སུམ་ཚོགས་པ་སྟེ། རྒྱུད་བླ་མ་ལས། འདུས་མ་བྱས་ཤིང་་
ལྷུན་གྱིས་གྲུབ། །གཞན་གྱི་རྐྱེན་གྱིས་རྟོགས་མིན་པ། །མཁྱེན་དང་བརྩེ་དང་ནུས་པར་ལྡན། །དོན་གཉིས་ལྡན་པའི་སངས་
རྒྱས་ཉིད། །ཅེས་སོ། །ཆོས་ནི་ངོ་བོ་སྨྲ་བསམ་བརྗོད་དུ་མེད་པ། རང་བཞིན་སངས་རྒྱས་སུ་འགྲོ་བའི་ལམ་མམ་གཉེན་པོ་
ཡིན་པ། རྣམ་པ་ལམ་ལྔ་ལྡན་དང་འགོག་པ་གཉིས་ཀྱི་མཚན་ཉིད་ཅན་དོན་གྱི་ཆོས་དང་། ཚིག་གི་ཆོས་གསུང་རབ་ཡན་
ལག་བཅུ་གཉིས་ཏེ། ཡང་དེ་ཉིད་ལས། བསམ་མེད་གཉིས་མེད་རྟོག་མེད་པ། །དག་བསལ་གཉེན་པོའི་ཕྱོགས་ཉིད་ཀྱིས། །
གང་ཞིག་གང་གིས་ཆགས་བྲལ་བ། །བདེན་གཉིས་མཚན་ཉིད་ཅན་དེ་ཆོས། །ཆགས་བྲལ་གཉིས་ནི་འགོག་པ་དང་། །ལམ་
122



གྱི་བདེན་པ་དག་གིས་བསྡུས། །ཞེས་སོ། །དེ་ལ་འགོག་པ་གཉིས་ནི་དྲི་མ་སྔར་ཡོད་གཉེན་པོས་བསལ་ཏེ་སྤྲོས་པ་མེད་་་་་
པར་སོ་སོར་བརྟགས་པའི་འགོག་པ་དང་། དྲི་མའམ་སྤྲོས་པ་ནམ་མཁའ་ལྟར་རང་བཞིན་གྱིས་མེད་པའི་དོན་ལ་འཇོག་
པ་སོ་སོར་བརྟགས་མིན་གྱི་འགོག་པའོ། །ལམ་ནི་ཚོགས་སྦྱོར་མཐོང་སྒོམ་གྱི་རྟོགས་པའི་ཆའོ། །བདེན་གཉིས་ཀྱི་མཚན་་
ཉིད་འཛིན་པ་ལུང་དང་རྟོགས་པའི་ཆོས་ཐམས་ཅད་དོ། །དགེ་འདུན་ནི་སེམས་ཀྱི་རང་བཞིན་འོད་གསལ་བའི་དོན་་་་་
གསར་དུ་མཐོང་བ་འཕགས་པ་ས་བཅུ་ལ་གནས་པ་སྟེ། དེ་ཉིད་ལས། ཇི་ལྟ་ཇི་སྙེད་ནང་གི་དོན། །ཡེ་ཤེས་གཟིགས་པ་་་
དག་པའི་ཕྱིར། །བློ་ལྡན་ཕྱིར་མི་ལྡོག་པའི་ཚོགས། །བླ་མེད་ཡོན་ཏན་དང་ལྡན་ཉིད། །ཅེས་སོ། །ཞེས་དང་། ཡང་དེ་ལས།
ཅིའི་ཕྱིར་དཀོན་མཆོག་ཅེས་བྱ་ན། རྒྱུད་བླ་ལས། འབྱུང་བ་དཀོན་ཕྱིར་དྲི་མེད་ཕྱིར། །མཐུ་ལྡན་ཕྱིར་དང་འཇིག་རྟེན་གྱི།།
རྒྱན་གྱུར་ཕྱིར་དང་མཆོག་ཉིད་ཕྱིར། །འགྱུར་བ་མེད་ཕྱིར་དཀོན་མཆོག་ཉིད། །ཅེས་སོ། །མདོར་བསྡུ་ན། རིན་པོ་ཆེ་དང་
ཆོས་མཐུན་པ་དྲུག་གིས་ན། སངས་རྒྱས་དང་། ཆོས་དང་། དགེ་འདུན་ཞེས་བྱ་བའི་དཀོན་མཆོག་གསུམ་པོ་འདི་རིན་པོ་
ཆེ་དང་འདྲ་བར་བརྗོད་པ་ནི། འདི་ལྟ་སྟེ། འབྱུང་བ་དཀོན་པར་ཆོས་མཐུན་པ་ནི། བསྐལ་པ་ཡོངས་སུ་འགྱུར་བ་མ་་་་
པོར་ཡང་དགེ་བའི་རྩ་བ་མ་བསྐྲུན་པ་རྣམས་དང་དེ་འཕྲད་པར་མི་འགྱུར་བའི་ཕྱིར་རོ། །དྲི་མ་མེད་པར་ཆོས་མཐུན་པ་
ནི། རྣམ་པ་ཐམས་ཅད་དུ་དྲི་མ་དང་བྲལ་བའི་ཕྱིར་རོ། །མཐུ་དང་ལྡན་པར་ཆོས་མཐུན་པ་ནི། མངོན་པར་ཤེས་པ་དྲུག་
ལ་སོགས་པ་ཡོན་ཏན་གྱི་མཐུ་བསམ་གྱིས་མི་ཁྱབ་པ་དང་ལྡན་པའི་ཕྱིར་རོ། །འཇིག་རྟེན་གྱི་རྒྱན་དུ་གྱུར་པས་ཆོས་་་་་
མཐུན་པ་ནི། འགྲོ་བ་ཐམས་ཅད་ཀྱི་བསམ་པ་དགེ་བའི་རྒྱུ་ཡིན་པའི་ཕྱིར་རོ། །རིན་པོ་ཆེ་བཅོས་མ་ལས་མཆོག་ཉིད་དུ་་
ཆོས་མཐུན་པ་ནི། འཇིག་རྟེན་ལས་འདས་པའི་ཕྱིར་རོ། །བསྟོད་པ་དང་སྨད་པ་ལ་སོགས་པས་རྣམ་པར་མི་འགྱུར་བས་
ཆོས་མཐུན་པ་ནི། འདུས་མ་བྱས་པའི་རང་བཞིན་ཡིན་པའི་ཕྱིར་རོ་ཞེས་གསུངས་སོ། །གསུམ་དུ་འཇོག་པའི་ཚུལ་ཡང་།
དེ་ཉིད་ལས། སྟོན་པ་བསྟན་པ་སློབ་དོན་གྱིས། །ཐེག་པ་གསུམ་དང་བྱེད་གསུམ་ལ། །མོས་པ་རྣམས་ཀྱི་དབང་བྱས་ནས། །
སྐྱབས་གསུམ་རྣམ་པར་བཞག་པ་ཡིན། །ཞེས་པ་དང་། དེའི་འགྲེལ་པར། སྟོན་པའི་ཡོན་ཏན་བསྟན་པའི་དོན་དུ་སངས་
རྒྱས་ཀྱི་དངོས་པོ་ཉིད་དོན་དུ་གཉེར་བར་ཞུགས་པ་བྱང་ཆུབ་སེམས་དཔའི་ཐེག་པའི་གང་ཟག་དང་། སངས་རྒྱས་ལ་་་
མཆོག་ཏུ་བྱ་བ་བྱེད་པར་མོས་པ་རྣམས་ཀྱི་དབང་དུ་བྱས་ནས་སངས་རྒྱས་ནི་སྐྱབས་ཡིན་ཏེ། རྐང་གཉིས་རྣམས་ཀྱི་་་་
མཆོག་ཡིན་པའི་ཕྱིར་རོ་ཞེས་བསྟན་ཞིང་རྣམ་པར་བཞག་གོ །སྟོན་པས་བསྟན་པའི་ཡོན་ཏན་བསྟན་པའི་དོན་དུ་རང་་་་
ཉིད་རྟེན་འབྲེལ་གྱི་ཆོས་ཟབ་མོའི་རྗེས་སུ་རྟོག་པའི་ཕྱིར་ཞུགས་པ། རང་སངས་རྒྱས་ཀྱི་ཐེག་པ་བའི་གང་ཟག་དང་།
ཆོས་ལ་མཆོག་ཏུ་བྱ་བ་བྱེད་པར་མོས་པ་རྣམས་ཀྱི་དབང་དུ་བྱས་ནས་ཆོས་ནི་སྐྱབས་ཡིན་ཏེ། འདོད་ཆགས་དང་བྲལ་བ་
རྣམས་ཀྱི་མཆོག་ཡིན་པའི་ཕྱིར་རོ་ཞེས་བསྟན་ཞིང་རྣམ་པར་གཞག་གོ །སྟོན་པའི་བསྟན་པ་ལ་ལེགས་པར་ཞུགས་པའི་
སློབ་མའི་ཡོན་ཏན་བསྟན་པའི་དོན་དུ་གཞན་ལས་ཐོས་པའི་སྒྲའི་རྗེས་སུ་རྟོག་པའི་ཕྱིར་ཞུགས་པ། ཉན་ཐོས་ཀྱི་ཐེག་པ་
པའི་གང་ཟག་དང་། དགེ་འདུན་ལ་མཆོག་ཏུ་བྱ་བ་བྱེད་པར་མོས་པ་རྣམས་ཀྱི་དབང་དུ་བྱས་ནས་དགེ་འདུན་ནི་སྐྱབས་
ཡིན་ཏེ། ཚོགས་རྣམས་ཀྱི་མཆོག་ཡིན་པའི་ཕྱིར་རོ་ཞེས་བསྟན་ཞིང་རྣམ་པར་གཞག་གོ་ཞེས་སོ། །མདོར་བསྡུ་ན། གནས་
123



སྐབས་པའི་སྐྱབས་ནི་དཀོནམཆོག་གསུམ་ཀ་ཡིན་ལ། མཐར་ཐུག་གི་སྐྱབས་ནི་སངས་རྒྱས་ཉག་གཅིག་ཡིན་ཏེ། དེ་ཉིད་
ལས། དམ་པའི་དོན་དུ་འགྲོ་བ་ཡི། །སྐྱབས་ནི་སངས་རྒྱས་ཉག་གཅིག་ཡིན། །ཐུབ་པ་ཆོས་ཀྱི་སྐུ་ཅན་ཕྱིར། །ཚོགས་ཀྱང་དེ་
ཡི་མཐར་ཐུག་མིན། །ཞེས་བཤད་དེ། མཐར་ཐུག་གི་དོན་དུ་གཉེར་བྱ་འབྲས་བུའི་སྐྱབས་གནས་གང་ཡིན་པ་དེ་འདྲ་བ་
ཡིན་པའི་ཕྱིར་རོ་ཞེས་བཤད་པའི་ཕྱིར་རོ། །ད་ནི་ཐུན་མོང་དུ་ཁས་ལེན་པ། གང་ལ་སྐྱོབ་པའི་ནུས་པ་ཡོད་པ་ལ། རང་་་་
ཉིད་འཇིགས་པ་ལས་སྐྱོབ་པར་ཞུ་ཞིང་། ཁས་ལེན་ཆོ་གའི་རྟེན་དུ་འོས་པ་དེའི་རང་བཞིན་བསྟན་པའི་ཕྱིར་བཤད་པ།
རྒྱུ་ཡི་ཡུལ་ནི་དམིགས་བཅས་དཀོན་མཆོག་གསུམ། །སངས་རྒྱས་སྤྲུལ་སྐུ་མཆོག་ཡིན་མཚན་དཔེས་བརྒྱན། །ཆོས་རྣམས་
གཉིས་ཏེ་དྲི་མེད་ལུང་གི་ཆོས། །མདོ་དང་རྒྱུད་སྟེ་ཐེག་པ་སྣ་ཚོགས་དོན། །གསུང་རབ་ཡི་གེར་སྣང་བའི་གཟུགས་བརྙན་
ཡིན། །འདི་ལྟར་ཐེག་པ་ཆེ་ཆུང་ལ་གྲགས་ཤིང་། ཁྱད་པར་དུ་སྐྱབས་འགྲོའི་རྟེན་དུ་གྱུར་པའི་དཀོན་མཆོག་གསུམ་ནི་་་
མཚན་དཔེས་བརྒྱན་པ་སྤྲུལ་པའི་སྐུ་དང་། ཆོས་དང་། ལོངས་སྤྱོད་རྫོགས་པ་ཐམས་ཅད་དང་། ཆོས་ནི་མདོ་དང་རྒྱུད་ཀྱི་
ཚིག་དང་དོན་རྣམས་དང་། ཡི་གེའི་གཟུགས་བརྙན་ཐམས་ཅད་ཀྱང་ཡིན་ནོ། །དེ་ལ་གསུང་རབ་ཡན་ལག་བཅུ་གཉིས་ནི།
དེ་ཡང་མདོ་སྡེ་གསུང་རབ་བཅུ་གཉིས་ཏེ། མདོ་སྡེ་དབྱངས་བསྙད་ལུང་བསྟན་ཚིགས་སུ་བཅད། །ཆེད་བརྗོད་རྟོགས་པ་
བརྗོད་དང་དེ་ལྟར་བྱུང་། །གླེང་གཞི་ཤིན་ཏུ་རྒྱས་དང་སྐྱེས་རབས་བཅས། གཏན་ཕལ་རྨད་དུ་བྱུང་བའི་སྡེ་རྣམས་སོ། །
དེ་ཡང་འཕགས་པ་ཟླ་བ་སྒྲོན་མའི་མདོ་ལས། མདོའི་སྡེ་དང་། དབྱངས་སུ་བསྙད་པའི་སྡེ་དང་། ལུང་དུ་བསྟན་པའི་སྡེ་
དང་། ཚིགས་སུ་བཅད་པའི་སྡེ་དང་། ཆེད་དུ་བརྗོད་པའི་སྡེ་དང་། རྟོགས་པ་བརྗོད་པའི་སྡེ་དང་། དེ་ལྟ་བུ་བྱུང་བའི་སྡེ་
དང༌། གླིང་གཞིའི་སྡེ་དང་། ཤིན་ཏུ་རྒྱས་པའི་སྡེ་དང་། སྐྱེས་པ་རབས་ཀྱི་སྡེ་དང་། གཏན་ལ་དབབ་པར་བསྟན་པའི་སྡེ་
དང་། ཆོས་རྨད་དུ་བྱུང་བའི་སྡེ་རྣམས་ཏེ་ཞེས་སོ། །དེའང་སྡེ་ཚན་མཐུན་པར་གཅིག་ཏུ་བསྡུས་པ་རྣམས་ནི་མདོའི་སྡེའོ། །
དང་པོ་ལྷུག་པའི་མཐར་དེའི་དོན་ཚིགས་བཅད་ཀྱིས་བསྡུས་པ་ནི་དབྱངས་སུ་བསྙད་པའོ། །སངས་རྒྱས་ལ་སོགས་པར་་
ལུང་བསྟན་པ་ནི་ལུང་དུ་བསྟན་པའོ། །ཚིགས་བཅད་འབའ་ཞིག་པ་ནི་ཚིགས་སུ་བཅད་པའི་སྡེའོ། །ཆོས་ཉན་པ་པོ་ལ་་་
བསྐུལ་ནས་བསྟན་པ་ནི་ཆེད་དུ་བརྗོད་པའོ། །རང་རང་གི་རྟོགས་པ་བརྗོད་པ་རྣམས་བྱིན་གྱིས་བརླབས་པ་ནི་རྟོགས་པ་
བརྗོད་པའོ། །སྔོན་གྱི་རབས་བསྟན་པ་ནི་དེ་ལྟ་བུ་བྱུང་བའོ། །གཞི་འགའ་ཞིག་གིས་རྐྱེན་ནས་བཅས་པ་ནི་གླིང་བཞིའོ། །
གང་སྟོན་པ་རྒྱས་པ་མཐའ་ཡས་པ་ནི་ཤིན་ཏུ་རྒྱས་པའོ། །དད་པ་ལ་སོགས་པར་སྐྱེས་པའི་ཚུལ་ནི་སྐྱེས་རབས་སོ། །དོན་
གཅིག་མདོར་བསྟན་ནས་སླར་དེའི་འགྲེལ་པར་བསྟན་པ་ནི་གཏན་ལ་དབབ་པར་བསྟན་པའོ། །ངོ་མཚར་བསྙིང་པོ་་
དོན་བསྟན་པ་ནི་རྨད་དུ་བྱུང་བའི་སྡེའོ། །ཞེས་དང་། ཡང་དེ་ལས། དོན་གྱི་རང་བཞིན། རྟོགས་པའི་ཆོས་ནི་ས་ལམ་་་་་
བསྐྱེད་རྫོགས་ཏེ། གཟུངས་དང་ཏིང་འཛིན་ཡེ་ཤེས་སྙིང་པོ་ཅན། ཐུགས་རྗེའི་རང་བཞིན་ཐབས་ཚུལ་དཔག་མེད་དོ། །དེ་
དག་གི་རྟེན་ཡང་ཡིན་པས། དེ་ཡང་རབ་དགའ་དྲི་མེད་འོད་བྱེད་པ། །འོད་འཕྲོ་སྦྱང་དཀའ་མངོན་གྱུར་རིང་དུ་སོང་། །
མི་གཡོ་ལེགས་པའི་བློ་གྲོས་ཆོས་ཀྱི་སྤྲིན། །ཞེས་སྨོས་ཏེ། བརྒྱད་སྟོང་འགྲེལ་ཆེན་ལས། ཡོན་ཏན་གྱི་རྟེན་དུ་གྱུར་པས་ན་་་
སའོ་ཞེས་བཤད་ལ། ཉན་ཐོས་དང་རང་སངས་ཀྱི་ས་བརྒྱད་དང་། བྱང་ཆུབ་སེམས་དཔའི་ས་བཅུའོ། །དང་པོ་ནི། ཡུམ་་
12



བར་མ་ལས། རིགས་ཀྱི་ས་དང་། བརྒྱད་པའི་ས་དང༌། མཐོང་བའི་ས་དང་། བསླབས་པའི་ས་དང༌། འདོད་ཆགས་དང་་
བྲལ་བའི་ས་དང༌། བྱས་པ་རྟོགས་པའི་ས་དང་། ཉན་ཐོས་ཀྱི་ས་དང་། རང་སངས་རྒྱས་ཀྱི་ས་སྟེ། འདི་དག་ནི་ཉན་ཐོས་
དང་རང་སངས་རྒྱས་ཀྱི་སའོ་ཞེས་པ་དང༌། རིན་ཆེན་ཕྲེང་བ་ལས། །ཇི་ལྟར་ཉན་ཐོས་ཐེག་པ་ལས། །ཉན་ཐོས་པ་ནི་་་་་
བརྒྱད་བཤད་པ། །དེ་བཞིན་ཐེག་པ་ཆེན་པོ་ལ། །བྱང་ཆུབ་སེམས་དཔའི་ས་བཅུའོ། །ཞེས་སོ། །དེའང་ཐོག་མར་སྦྱོར་ལམ་
ནི་ཐེག་པ་གསུམ་སོ་སོར་ངེས་པས་ན་རིགས་ཀྱི་སའོ། །འདི་ལ་ཉི་ཁྲི་ལས། དཀར་པོ་རྣམ་པར་མཐོང་བའི་ས་ཞེས་བཤད་
དེ་ཆོས་དཀར་པོར་མཐོང་ངོ༌། །རྒྱུན་ཞུགས་འབྲས་བུ་ལ་ཞུགས་པ་ནི་དགྲ་བཅོམ་ནས་ཡར་བགྲངས་པའི་བརྒྱད་པ་ཡིན་
པས་བརྒྱད་པའི་སའོ། །དེའང་འདོད་པའི་ས་གཅིག་དང་། གཟུགས་ཀྱི་བསམ་གཏན་བཞི་དང་། གཟུགས་མེད་བཞི་་་་
རྣམས་ཀྱི་དྲི་མ་དགུ་གྲོལ་བས་དགྲ་བཅོམ་པའོ། །དགེ་སྦྱོང་གི་འབྲས་བུ་དང་པོར་མཐོང་བ་རྒྱུན་ཞུགས་འབྲས་བུ་ལ་་་
གནས་པ་སྟེ་མཐོང་བའི་སའོ། ། །འདོད་པ་ཁམས་ཀྱི་སྒོམ་སྤང་ཕལ་ཆེར་བསླབས་པས་ན་ལན་ཅིག་ཕྱིར་འོང་བ་་་་་་
བསྲབས་པའི་ས་ཞེས་སོ། །འདོད་པ་ཁམས་ལ་འདོད་ཆགས་དང་བྲལ་བ་ནི་ཕྱིར་མི་འོང་བ་སྟེ་འདོད་ཆགས་དང་བྲལ་་་
བའི་སའོ། །བྱ་བ་བྱས་ཟིན་པས་དགྲ་བཅོམ་པ་ལ་ནི་བྱས་པ་རྟོགས་པའི་ས་ཞེས་བྱའོ། །ཕྱིར་འོང་། ཕྱིར་མི་འོང་། དགྲ་་་
བཅོམ་ཞུགས་པའི་ས་གསུམ་ནི་ཉན་ཐོས་ཀྱི་ས་ཞེས་བྱ་སྟེ། དེའང་ཐེག་པ་ཐ་དད་དུ་གོ་བའི་དགོས་པ་ཡོད་དོ། །རང་་་་
སངས་རྒྱས་ཀྱིས་ནི་རང་སངས་རྒྱས་ཀྱི་འབྲས་བུ་བཞི་ཀའི་ས་ལ་བརྗོད་དོ། །སྐབས་འདིར་བྱང་ཆུབ་སེམས་དཔའི་ས་་་་་
བཤད་དེ། དེའང་མཐོང་སྤང་དང་། སྒོམ་སྤང་གིས་ཉོན་མོངས་པའི་འབྱུང་པོ་དཔག་ཏུ་མེད་པའི་འཇིགས་པ་ལས་སྐྱོབ་
ཅིང་། དེ་དག་གོང་ནས་གོང་དུ་བགྲོད་པས་ས་ཞེས་བྱ་སྟེ། མདོ་སྡེའི་རྒྱན་ལས། འབྱུང་པོ་དཔག་མེད་འཇིགས་མེད་ཕྱིར།།
དཔག་ཏུ་མེད་པ་དེ་དག་ལས། །ཕྱི་ཕྱིར་གོང་དུ་བགྲོད་ལྡན་ཕྱིར། །དེ་དག་ཉིད་ལ་སར་འདོད་དོ། །ཞེས་སོ། །དེ་ཡང་སེར་
སྣ་ལ་སོགས་པ་མི་མཐུན་པའི་ཕྱོགས་བཅུ་སེལ་བ་ལ་ལྟོས་ནས་ས་བཅུར་བཞག་པ་སྟེ། ཕལ་པོ་ཆེ་ལས། ཀྱེ་རྒྱལ་བའི་སྲས་
དག ས་བཅུ་པོ་འདི་དག་ལ་མི་མཐུན་པའི་ཕྱོགས་བཅུ་དག་པར་བྱ་བའི་ཕྱིར་ཕ་རོལ་ཏུ་ཕྱིན་པ་བཅུས་ལྷག་པར་ཕྱེ་བ་
ཡིན་ནོ། །ས་དང་པོར་ནི་སྦྱིན་པའི་ཕ་རོལ་ཏུ་ཕྱིན་པ་གཙོ་ཆེར་སྤྱོད་ལ། ལྷག་མ་རྣམས་ཀྱང་ཅི་ནུས་སུ་མི་བསྒྲུབ་པ་ནི་མ་
ཡིན་ནོ་ཞེས་པ་ནས། ཡེ་ཤེས་ཀྱི་ཕ་རོལ་ཏུ་ཕྱིན་པའི་བར་འགྲེས་མཐུན་པར་གསུངས་སོ། །དེའང་ཕ་རོལ་ཏུ་ཕྱིན་པ་བཅུ་
ནི། དབུས་མཐའ་ལས། སྦྱིན་དང་ཚུལ་ཁྲིམས་བཟོད་བརྩོན་འགྲུས། །བསམ་གཏན་ཤེས་རབ་ཕ་རོལ་ཕྱིན། །ཐབས་སྟོབས་
སྨོན་ལམ་ཡེ་ཤེས་ཏེ། །འདི་དག་ཕ་རོལ་ཕྱིན་བཅུར་འདོད། །ཅེས་སོ། །དེའི་སྤང་བྱ་བཅུ་ཡང་སེར་སྣ་དང་། འཚལ་བའི་
ཚུལ་ཁྲིམས་དང་། ཁོང་ཁྲོ་དང་། ལེ་ལོ་དང་། རྣམ་གཡེང་དང་། ཤེས་རབ་འཆལ་བ་དང་། ཐབས་ལ་མི་མཁས་པ་དང་།
སྟོབས་ལ་སྒྲིབ་པ་དང་། སྨོན་པའི་དོན་མི་འགྲུབ་པ་དང་། ཤེས་བྱའི་སྒྲིབ་པ་སྟེ་བཅུའོ། །དེ་དག་སེལ་བ་ལ་ལྟོས་ནས་་་་་
བཅུར་ཕྱེ་བ་ལས། ས་དང་པོར་རབ་ཏུ་དགའ་བ་ནི། མདོ་སྡེའི་རྒྱན་ལས། བྱང་ཆུབ་ལ་ནི་ཉེ་བ་དང་། །སེམས་ཅན་དོན་
གྲུབ་མཐོང་བ་ལ། །རབ་ཏུ་དགའ་བ་སྐྱེ་འགྱུར་ཏེ། །དེ་ཕྱིར་རབ་དགའ་ཞེས་བརྗོད་དོ། །ཞེས་པ་དང་། རིན་ཆེན་ཕྲེང་བ་
ལས། དེ་དག་དང་པོར་རབ་དགའ་བ། །བྱང་ཆུབ་སེམས་དཔའ་དགའ་བྱེད་ཕྱིར། །ཀུན་ཏུ་སྦྱོར་བ་གསུམ་སྤངས་ཤིང་། །
125



དེ་བཞིན་གཤེགས་པའི་རིགས་སྐྱེས་ཕྱིར། །དེ་ཡི་རྣམ་པར་སྨིན་པས་ནི། །སྦྱིན་པའི་ཕ་རོལ་ཕྱིན་མཆོག་འགྱུར། །འཇིག་་་
རྟེན་ཁམས་ནི་བརྒྱ་གཡོ་ཞིང་། །འཛམ་གླིང་དབང་ཕྱུག་ཆེན་པོར་འགྱུར། །ཞེས་པ་སྟེ། དུས་སྐད་ཅིག་མ་གཅིག་ལ་སངས་
རྒྱས་བརྒྱའི་ཞལ་བལྟ་བ་དང༌། སངས་རྒྱས་བརྒྱས་བྱིན་གྱིས་བརླབས་པར་ཤེས་པ་དང་། སྤྲུལ་པ་བརྒྱ་འགྱེད་པ་དང་།
དུས་བསྐལ་པ་བརྒྱར་སྟོན་པ་དང་། སྔོན་དང་ཕྱི་མའི་མཐའ་བརྒྱ་ལ་ཡེ་ཤེས་གཟིགས་པ་འཇུག་པ་དང་། ཏིང་ངེ་འཛིན་
བརྒྱ་ལ་སྙོམས་པར་འཇུག་ཅིང་ལྡང་བ་དང་། སེམས་ཅན་བརྒྱ་སྨིན་པར་བྱེད་པ་དང་། ཞིང་ཁམས་བརྒྱུ་གཡོ་བར་བྱེད་
པ་དང་། ཞིང་ཁམས་བརྒྱ་འོད་ཀྱིས་གསལ་བར་བྱེད་པ་དང་། ཆོས་ཀྱི་སྒོ་བརྒྱ་འབྱེད་པ་དང་། རང་གི་ལུས་བརྒྱར་སྟོན་
པ་དང་། ལུས་རེ་རེ་ལ་འཁོར་ཕུན་སུམ་ཚོགས་པ་བརྒྱ་བརྒྱས་བསྐོར་བར་སྟོན་པའོ། །ཛམ་བྷུའི་གླིང་ལ་དབང་བའི་སྐྱེ་བ་
འཛིན་ནུས་སོ། །ས་གཉིས་པ་ནི། སྔ་མ་ལས། འཆལ་ཚུལ་རྩོལ་བའི་དྲི་བྲལ་ཕྱིར། །དྲི་མ་མེད་པའི་ས་ཞེས་བྱ། །ཞེས་པ་་་་
དང་། རིན་ཆེན་ཕྲེང་བ་ལས། གཉིས་པ་དྲི་མ་མེད་ཅེས་བྱ། །ལུས་དང་ངག་དང་སེམས་ཀྱི་ལས། །བཅུ་ཆར་དྲི་མ་མེད་་་་
པའི་ཕྱིར། །རང་གིས་དེ་དག་ལ་གནས་ཕྱིར། །དེ་ཡི་རྣམ་པར་སྨིན་པས་ནི། །ཚུལ་ཁྲིམས་ཕ་རོལ་ཕྱིན་མཆོག་འགྱུར། །
དཔལ་ལྡན་རིན་ཆེན་བདུན་གྱི་བདག །འགྲོ་ཕན་འཁོར་ལོས་སྒྱུར་བར་འགྱུར། །ཞེས་པ་སྟེ། མི་དགེ་བ་བཅུ་མེད་ཅིང་་་་
དགེ་བ་བཅུ་སྤྱོད་ལ། ཡོན་ཏན་སྔར་བཤད་པ་སྟོང་ཕྲག་བཅུ་གཉིས་སྐད་ཅིག་ལ་འཐོབ་ཅིང་། གླིང་བཞི་ལ་དབང་བའི་
འཁོར་ལོས་སྒྱུར་བའི་སྐྱེ་བ་འཛིན་ཏོ། །ས་གསུམ་པ་ནི། མདོ་སྡེའི་རྒྱན་ལས། ཆོས་ཀྱི་སྣང་བ་ཆེན་པོ་ནི། །བྱེད་པའི་ཕྱིར་
ན་འོད་བྱེད་པའོ། །ཞེས་པ་དང་། རིན་ཆེན་ཕྲེང་བ་ལས། ས་གསུམ་པ་ནི་འོད་བྱེད་པ། །ཡེ་ཤེས་ཞི་བའི་འོད་འབྱུང་ཕྱིར། །
བསམ་གཏན་མངོན་ཤེས་སྐྱེས་པ་དང་། །འདོད་ཆགས་ཞེ་སྡང་ཡོངས་ཟད་ཕྱིར། །དེ་ཡི་རྣམ་པར་སྨིན་པས་ནི། །བཟོད་་་
དང་བརྩོན་འགྲུས་ལྷག་པ་སྤྱོད། །ལྷ་ཡི་དབང་ཆེན་མཁས་པ་སྟེ། །འདོད་པའི་འདོད་ཆགས་བཟློགས་པ་ཡིན། །ཞེས་སོ། །
ཡོན་ཏན་འབུམ་ཕྲག་བཅུ་གཉིས་ཡོད་ལ། ལྷའི་དབང་པོ་བརྒྱ་བྱིན་གྱི་སྐྱེ་བ་འཛིན་ཏོ། །ས་བཞི་པ་ནི། མདོ་སྡེའི་རྒྱན་ལས།
འདི་ལྟར་བྱང་ཆུབ་ཕྱོགས་མཐུན་ཆོས། །རབ་ཏུ་སྲེག་བྱེད་འོད་ལྟ་བུ། །དེ་དང་ལྡན་ཕྱིར་ས་དེ་ནི། །གཉིས་པོ་སྲེག་པས་་་་
འོད་འཕྲོ་ཅན། །ཞེས་པ་དང་། རིན་ཆེན་ཕྲེང་བ་ལས། བཞི་པ་འོད་འཕྲོ་ཅན་ཞེས་བྱ། །ཡང་དག་ཡེ་ཤེས་འོད་འབྱུང་ཕྱིར། །
བྱང་ཆུབ་ཕྱོགས་མཐུན་མ་ལུས་པ། །ཁྱད་པར་དུ་ནི་བསྒོམ་པའི་ཕྱིར། །དེ་ཡི་རྣམ་པར་སྨིན་པས་ནི། །རབ་མཐའ་བྲལ་་་
ནས་ལྷ་རྒྱལ་འགྱུར། །འཇིག་ཚོགས་ལྟ་བ་རབ་འབྱུང་བ། །ཀུན་ནས་འཇོགས་བྱེད་མཁས་པ་ཡིན། །ཞེས་ཏེ། ཡོན་ཏན་་་་
སྔར་གྱི་དེ་ལྟ་བུ་བྱེད་བ་ཕྲག་བཅུ་གཉིས་འཐོབ་ཅིང་། མཚེ་མའི་རྒྱལ་པོའི་སྐྱེ་བ་འཛིན་ཏོ། །ས་ལྔ་པ་ནི། མདོ་སྡེའི་རྒྱན་་
ལས། སེམས་ཅན་རྣམས་ཡོངས་སྨིན་བྱེད་ཅིང་། །རང་གི་སེམས་ཀྱང་བསྲུང་བའི་ཕྱིར། །བློ་ལྡན་རྣམས་ཀྱིས་སྦྱང་དཀའ་
བ། །དེ་ཕྱིར་སྦྱང་དཀའ་ཞེས་བརྗོད་དོ། །ཞེས་པ་དང་། རིན་ཆེན་ཕྲེང་བ་ལས། ལྔ་བ་ཤིན་ཏུ་སྦྱང་དཀའ་བདུད། །ཀུན་་་་
གྱིས་ཤིན་ཏུ་ཐུབ་དཀའི་ཕྱིར། །འཕགས་པའི་བདེན་སོགས་ཕྲ་མོའི་དོན། །ཤེས་ལ་མཁས་པ་འབྱུང་བའི་ཕྱིར། །དེ་ཡི་རྣམ་
པར་སྨིན་པས་ནི། །དགའ་ལྡན་གནས་ཀྱི་ལྷ་རྒྱལ་འགྱུར། །ཞེས་ཏེ། ཡོན་ཏན་བྱེ་བ་སྟོང་ཕྲག་བཅུ་གཉིས་དང་། དགའ་་་
ལྡན་གྱི་རྒྱལ་པོ་བྱེད་དོ། །ས་དྲུག་པ་ནི། སྔ་མ་ལས། ཤེས་རབ་ཕ་རོལ་ཕྱིན་བརྟེན་ནས། །འཁོར་བ་དང་ནི་མྱ་ངན་འདས། །
126



གཉིས་འདིར་མངོན་དུ་གྱུར་པའི་ཕྱིར། །མངོན་དུ་གྱུར་པའི་ས་ཞེས་བཤད། །ཅེས་པ་དང་། རིན་ཆེན་ཕྲེང་བ་ལས།
འཁོར་བ་དང་ནི་མྱ་ངན་འདས། །གཉིས་འདིར་མངོན་དུ་གྱུར་པའི་ཕྱིར། །མངོན་དུ་གྱུར་པའི་ས་ཞེས་བཤད། །ཅེས་པས་
དང་། རིན་ཆེན་ཕྲེང་བ་ལས། དྲུག་པ་མངོན་ཕྱོགས་ཞེས་བྱ་སྟེ། །སངས་རྒྱས་ཆོས་ལ་མངོན་ཕྱོགས་ཕྱིར། །ཞི་གནས་ལྷག་
མཐོང་གོམས་པ་ཡིས། །འགོག་པ་ཐོབ་པ་རྒྱས་པའི་ཕྱིར། །དེ་ཡི་རྣམ་པར་སྨིན་པས་ནི། །ལྷ་ཡི་རྒྱལ་པོ་རབ་འཕྲུལ་འགྱུར།།
ཞེས་ཏེ། ཡོན་ཏན་བྱེ་བ་འབུམ་ཕྲག་བཅུ་གཉིས་དང་། འཕྲུལ་དགའི་རྒྱལ་པོའོ། །ས་བདུན་པ་ནི། སྔ་མ་ལས། བགྲོད་་་་་
གཅིག་ལམ་དང་འབྲེལ་བའི་ཕྱིར། །རིང་དུ་སོང་བའི་སར་འདོད་དོ། །ཞེས་སམ། ཕྱི་མོ་ལས། བདུན་པ་རིང་དུ་སོང་བ་སྟེ།།
གྲངས་ནི་རིང་དུ་སོང་ལྡན་ཕྱིར། །གང་ཕྱིར་སྐད་ཅིག་སྐད་ཅིག་ལ། །དེ་ནི་འགོག་ལ་སྙོམས་པར་འཇུག །དེ་ཡི་རྣམ་པར་
སྨིན་པས་ནི། །དབང་སྒྱུར་ལྷ་ཡི་བདག་པོར་འགྱུར། །ཞེས་ཏེ། ཡོན་ཏན་བྱེ་བ་ཕྲག་ཁྲིག་འབུམ་ཕྲག་བཅུ་གཉིས་དང་།
གཞན་འཕྲུལ་དབང་བྱེད་ཀྱི་རྒྱལ་པོ་བྱེད་དོ། །ས་བརྒྱད་པ་ནི། སྔ་མ་ལས། འདུ་ཤེས་གཉིས་ཀྱིས་མི་གཡོའི་ཕྱིར། །མི་གཡོ་
བ་ཞེས་ངེས་པར་བརྗོད། །ཅེས་པ་དང་། ཕྱི་མ་ལས། དེ་བཞིན་བརྒྱད་པ་གཞོན་ནུའི་ས། །མི་གཡོ་བ་དེ་མི་རྟོག་ཕྱིར། །མི་
གཡོ་དེ་བཞིན་ལུས་དང་ནི། །ངག་སེམས་སྤྱོད་ཡུལ་བསམ་མི་ཁྱབ། །དེ་ཡི་རྣམ་པར་སྨིན་པས་ནི། །སྟོང་གི་བདག་པོ་་་་
ཚངས་པར་འགྱུར། །ཞེས་སོ། །ཡོན་ཏན་ནི་སྟོང་ཆེན་འབུམ་ཕྲག་གཅིག་གི་རྡུལ་གྱི་གྲངས་དང་མཉམ་པའི་སངས་རྒྱས་་་
ཀྱི་ཞལ་བལྟ་བ་ལ་སོགས་པ་བྱེད་དོ། །ས་དགུ་བ་ནི། སྔ་མ་ལས། སོ་སོར་ཡང་དག་རིག་བློ་བཟང་། །ས་དེ་ལེགས་པའི་བློ་
གྲོས་ཡིན། །ཞེས་པ་དང་། ཕྱི་མ་ལས། ས་དགུ་པ་ནི་ལེགས་པ་ཡི། །བློ་གྲོས་ཞེས་བྱ་རྒྱལ་ཚབ་བཞིན། །གང་ཕྱིར་སོ་སོར་་་་་
ཡང་དག་རིག །ཐོབ་པས་འདི་ལ་བློ་གྲོས་བཟང་། །དེ་ཡི་རྣམ་པར་སྨིན་པས་ནི། །སྟོང་གཉིས་བདག་པོ་ཚངས་ཆེན་འགྱུར། །
།སེམས་ཅན་བསམ་པ་དྲིས་པ་ལ། །དགྲ་བཅོས་ཕྱོགས་ཀྱིས་འཕྲོགས་པ་མེད། །ཅེས་སོ། །ཡོན་ཏན་ནི་སྟོང་ཆེན་གྲངས་་་
མེད་པ་འབུམ་ཕྲག་བཅུའི་རྡུལ་གྱི་གྲངས་དང་མཉམ་པའི་སངས་རྒྱས་བལྟ་བ་ལ་སོགས་པའོ། །ས་བཅུ་པ་ནི། སྔ་མ་ལས།
སྤྲིན་བཞིན་གཉིས་ཀྱིས་ནམ་མཁའི་ཁམས། །ཁྱབ་པའི་ཕྱིར་ན་ཆོས་ཀྱི་སྤྲིན། །ཞེས་པ་དང་། ཕྱི་མ་ལས། བཅུ་བ་ཆོས་ཀྱིས་
སྤྲིན་ཡིན་ཏེ། །དམ་པ་ཆོས་ཀྱི་ཆར་འབེབས་ཕྱིར། །བྱང་ཆུབ་སེམས་པར་སངས་རྒྱས་ཀྱི། །འོད་ཟེར་དབང་གིས་དབང་་་
བསྐུར་ཕྱིར། །དེ་ཡི་རྣམ་པར་སྨིན་པས་ནི། །གནས་གཙང་ལྔ་ཡི་བདག་པོར་འགྱུར། །བསམ་ཡས་ཡེ་ཤེས་ཡུལ་གྱི་བདག །
དབང་ཕྱུག་ཆེན་པོའི་མཆོག་ཡིན་ནོ། །ཞེས་སོ། །ཡོན་ཏན་ནི་སངས་རྒྱས་ཀྱི་ཞིང་བརྗོད་དུ་མེད་པའི་ཡང་བརྗོད་དུ་མེད་
པའི་རྡུལ་གྱི་གྲངས་དང་མཉམ་པའི་རྡུལ་ཕྲ་རབ་སྙེད་ཀྱི་སངས་རྒྱས་བལྟ་བ་ལ་སོགས་པ་བཅུ་གཉིས་སྐད་ཅིག་སྐད་་་་
ཅིག་ལ་བྱེད་དོ། །གཞན་ཡང་ས་དང་པོར་སེམས་ཉིད་འོད་གསལ་བའི་སྙིང་པོ་དེ་ཉིད་སེམས་ཅན་ཀུན་ལ་ཁྱབ་པར་་་་་
རྟོགས་པས་བདག་གཞན་གཉམ་པ་ཉིད་བྱང་ཆུབ་ཀྱི་སེམས་རྟོགས་སོ། །གཉིས་པར་དེ་ཉིད་རྟོགས་བྱ་རྣམས་ཀྱི་མཆོག་་
ཏུ་རྟོགས་པས་ཁམས་ཀྱི་དྲི་མ་སྦྱོང་བའི་བརྩོན་འགྲུས་བྱེད་དོ། །གསུམ་པར་ཐོས་པ་དེ་ཆོས་ཀྱི་དབྱིངས་དེའི་རྒྱུ་མཐུན་་་་
པར་རྟོགས་པས་སྟོང་གསུམ་མེ་ལྕེ་གཅིག་ཏུ་གྱུར་པ་ལས་ཀྱང་བརྒལ་ནས་ཆོས་ཉན་ཏོ། །བཞི་བར་དེ་ཉིད་བདག་གིར་་་
འཛིན་པ་མེད་པར་རྟོགས་པས་ཆོས་ལ་ཆང།ས་པ་སྤང་ངོ༌། །ལྔ་བར་རང་གཞན་གྱི་རྒྱུད་ལ་ཡོད་པའི་ཁམས་དེ་ཐ་དད་་་
127



མེད་པར་རྟོགས་པས་སངས་རྒྱས་ཐམས་ཅད་བསམ་པ་དགུ་པ་བཅུས་མཉམ་པར་རྟོགས་སོ། །དག་པ་བཅུ་ནི་ཡོན་ཏན་
དང་། བསླབ་པ་དང་། ལམ་དང༌། ལམ་མ་ཡིན་པ་ཤེས་པ་དང་། ཆོས་སུམ་ཅུ་རྩ་བདུན་དང་། སེམས་ཅན་སྨིན་པར་བྱེད་
པའོ། །དང་པོ་གཉིས་ལ་སྐུ་གསུང་ཐུགས་ཀྱིས་གསུམ་གསུམ་བགྲང་ངོ༌། །དྲུག་པར་ཁམས་དེ་རང་བཞིན་གྱིས་རྣམ་པར་
དག་པས་རྟོགས་པས་འཁོར་འདས་ལ་བླང་དོར་དུ་འཛིན་པ་ཐམས་ཅད་བཟློག་གོ །བདུན་པར་ཁམས་དེ་ཐ་དད་མེད་་
པར་རྟོགས་པས་མཚན་མར་འཛིན་པ་ཐམས་ཅད་བཟློག་གོ །བརྒྱུད་པར་སྙིང་པོ་དེ་ཉིད་ལ་སྐྱོན་ཡོན་བྲི་བ་དང་འཕེལ་
བ་མེད་པར་རྟོགས་པས་མི་སྐྱེ་བའི་ཆོས་ལ་བཟོད་པའི་མཆོག་ཤིན་ཏུ་རྣམ་པར་དག་གོ །དགུ་བར་ཁམས་ཉིད་ལ་རང་་་་
ཆས་སུ་སོ་སོར་རིག་བཞི་ཡོད་པར་རྟོགས་པས་ཡེ་ཤེས་ལ་དབང་བར་བྱེད་དོ། །བཅུ་བར་ཁམས་དེ་ཉིད་འཕྲིན་ལས་ཕུན་
སུམ་ཚོགས་པའི་འབྱུང་གནས་སུ་རྟོགས་པས་དབང་བཞི་ལ་རང་དབང་ཐོབ་པ་ཡིན་ནོ། །དབང་བཞི་ནི། དབུས་མཐའ་
ལས། ཀུན་དུ་འགྲོ་དོན་མཆོག་གི་དོན། །རྒྱུ་མཐུན་དོན་གྱི་མཆོག་ཉིད་དང་། །ཡོངས་སུ་འཛིན་པ་མེད་དོན་དང་། །ཐ་་་
དད་མེད་པའི་དོན་ཉིད་དང་། །བྲི་མེད་འཕེལ་བ་མེད་དོན་དང་། །དབང་ནི་རྣམ་པ་བཞི་ཡི་གནས། །ཞེས་སོ། །གང་ཞེ་ན།
མདོ་སྡེའི་རྒྱུན་ལས། ཡིད་དང་འཛིན་དང་རྣམ་པར་རྟོག །གྱུར་ཕྱིར་རྣམ་པར་མི་རྟོག་དང་། །ཞིང་དང་ཡེ་ཤེས་ལས་དག་
ལ། །དབང་ནི་རྣམ་པ་བཞི་ཡིན་ཏེ། །དབང་དེ་མི་གཡོ་ལ་སོགས་པའི། །ས་གསུམ་ལ་ནི་རྣམ་བཞི་སྟེ། །གཅིག་ལ་རྣམ་་་་
གཉིས་དེ་ལས་གཞན། །དབང་ནི་རེ་རེར་འདོད་པ་ཡིན། །ཞེས་སོ། །དེའང་ཉོན་མོངས་པ་ཅན་གྱི་ཡིད་གནས་གྱུར་པས་་
རྣམ་པར་མི་རྟོག་པ་ལ་དབང་ཐོབ་པ་དང༌། འཛིན་པ་སྒོ་ལྔའི་རྣམ་ཤེས་གནས་གྱུར་པས་ཞིང་ཁམས་དག་པ་ལ་དབང་།
ཐོབ་པ་གཉིས་ནི་ས་བརྒྱད་པ་ལའོ། །ཡིད་ཀྱི་རྣམ་གནས་གྱུར་པས་སོ་སོར་ཡང་དག་རིག་བཞི་ལ་མངའ་བརྙེས་ཤིང་་་་་་
འཕྲིན་ལས་ཕུན་སུམ་ཚོགས་པ་ལ་དབང་ཐོབ་པས་སེམས་ཅན་སྨིན་པར་བྱེད་པ་ནི་ས་དགུ་པའོ། །བཅུ་པ་ལ་རྟོག་པ་སྟེ་
ཡིད་ཤེས་ཀྱི་འཆར་གཞིའི་རྣམ་ཤེས་གནས་གྱུར་པས་ཡེ་ཤེས་མེ་ལོང་ལྟ་བུ་ལ་དབང་ཐོབ་སྟེ་འཕྲིན་ལས་ཆེན་པོས་་་་་
སངས་རྒྱས་དང་བྱ་བ་ཡུལ་ལ་ཡོད་པའི་འཕྲིན་ལས་འདྲ་རུང་དུ་བྱེད་དེ། རྒྱུད་བླ་ལས། བྱང་ཆུབ་སེམས་དཔའི་ཚུལ་་་་་
འདི་ནི། །རྗེས་ཐོབ་དེ་བཞིན་གཤེགས་རྣམས་དང་། །སེམས་ཅན་ཡང་དག་སྒྲོལ་བ་ལ། །འཇིག་རྟེན་ན་ནི་མཉམ་པ་ཉིད། །
ཅེས་སོ། །དེའང་བརྒྱད་པར་མཉམ་པ་ཉིད་དང་སོ་སོར་རྟོག་པ། དགུ་བར་བྱ་བ་གྲུབ་པ། བཅུ་བར་མེ་ལོང་ལྟ་བུའི་ཡེ་་་
ཤེས་བཞི་ལ་དབང་ཐོབ་ནས། རྒྱུན་མཐར་བག་ཆགས་སྣ་ཚོགས་པའི་ཀུན་གཞི་གནས་གྱུར་མ་ཐག་ཆོས་ཀྱི་དབྱིངས་ཀྱི་
ཡེ་ཤེས་ལ་དབང་ཐོབ་སྟེ་འཚང་རྒྱ་བ་ཡིན་ནོ། །ས་བཅུ་རྒྱུན་མཐར་འོད་ཟེར་ཆེན་པོས་དབང་བསྐུར་བ་ཡིན་ཏེ། མདོ་
སྡེའི་རྒྱན་ལས། སྒོམ་པ་ཐ་མ་ཐོབ་ནས་ནི། །འོད་ཟེར་ཆེན་པོས་དབང་བསྐུར་བ། །རྡོ་རྗེ་ལྟ་བུའི་ཏིང་ངེ་འཛིན། །རྟོག་་་་
པས་མི་ཤིགས་ཐོབས་ནས་ནི། །གནས་གཞན་གྱུར་པས་མཐའ་ཐུག་པ། །སྒྲིབ་པ་ཀུན་གྱི་དྲི་མེད་པ། །གང་ལ་གནས་ནས་
སེམས་ཅན་ཀུན། །ཕན་ཕྱིར་རབ་ཏུ་སྒྲུབ་བྱེད་པ། །རྣམ་པ་ཐམས་ཅད་མཁྱེན་པ་ཡི། །གོ་འཕང་བླ་ན་མེད་པ་འཐོབ། །
ཅེས་པས། དེའང་ས་བཅུ་པ་དེས་ཕྱོགས་བཅུའི་སངས་རྒྱས་ལ་མཆོད་པ་ཆེན་པོ་བྱས་མ་ཐག་ཏུ་ཕྱོགས་བཅུའི་སངས་་་
རྒྱས་ཐམས་ཀྱི་མཛོད་སྤུ་ནས་འོད་ཟེར་གྱི་ཚོགས་བྱུང་སྟེ། སེམས་དཔའ་དེའི་སྤྱི་བོར་ནུབ་པས། རྡོ་རྗེ་ལྟ་བུ་ལ་སོགས་པ་
128



སྔོན་མ་ཐོབ་པའི་ཏིང་ངེ་འཛིན་འབུམ་ཕྲག་གྲངས་མེད་པ་ཐོབ་སྟེ་ཤེས་བྱའི་སྒྲིབ་པ་ཕྲ་མོའང་དག་ནས་འཚང་རྒྱ་བ་་་
ཡིན་ནོ། །དེའང་ཕ་རོལ་ཏུ་ཕྱིན་པའི་ཐེག་པས་དེའི་ཚེ་སྔར་གྱི་ཁམས་བྱང་ཆུབ་ཏུ་གྱུར་ཏེ། ཆོས་ཐམས་ཅད་དྲི་མ་མེད་་
པའི་གནས་སྐབས་དང་རྣམ་པར་མི་རྟོག་པའི་ཡེ་ཤེས་འབའ་ཞིག་གིས་བསྡུས་པར་འདོད་དེ། སྐུ་གསུམ་གྲུབ་པ་ལས། དྲི་
མེད་དེ་བཞིན་ཉིད་དང་ནི། །མི་རྟོག་ཡེ་ཤེས་མ་གཏོགས་པ། །སངས་རྒྱས་རྣམས་ལ་ཆོས་གཞན་ནི། །འགའ་ཡང་ཡོད་པ་
མ་ཡིན་ནོ། །ཞེས་སོ། །དེ་ལ་དྲི་མ་དང་བྲལ་བའི་སྐུ་ནི་ཆོས་ཉིད་ངོ་བོ་ཉིད་ཀྱི་སྐུ་ཡིན་ལ། དེའི་རང་བཞིན་ཅན་གྱི་མི་རྟོག་
པའི་ཡེ་ཤེས་སྟོབས་སོགས་ཀྱི་རྣམ་པ་ནི་ཆོས་ཀྱི་སྐུ་དང་། ཡེ་ཤེས་དེ་ཉིད་ས་བཅུ་པའི་སེམས་དཔའ་ལ་མཚན་དཔེས་་་་
བརྒྱན་པར་སྣང་བ་ནི་ལོངས་སྤྱོད་རྫོགས་པའི་སྐུ་དང་། ཡེ་ཤེས་དེ་ཉིད་གདུལ་བྱ་གཞན་ལ་གང་ལ་གང་འདུལ་དུ་སྣང་
བ་ནི་སྤྲུལ་པའི་སྐུ་དང་། ཡེ་ཤེས་དེ་ཉིད་འཁོར་བ་ཇི་སྲིད་བར་རྒྱུན་མི་འཆད་པ་དང༌། ལྷུན་གྱིས་གྲུབ་པར་གཞན་ལ་་་་
ཕན་པར་མཛད་པ་ནི་འཕྲིན་ལས་ཡིན་ནོ། །ངོ་བོ་ཉིད་ཀྱི་སྐུ་ནི། མངོན་རྟོགས་རྒྱན་ལས། ཐུབ་པའི་ངོ་བོ་ཉིད་སྐུ་ནི། །
ཟག་པ་མེད་པའི་ཆོས་གང་དག །ཐོབ་གྱུར་རྣམ་ཀུན་རྣམ་དག་པ། །དེ་དག་རང་བཞིན་མཚན་ཉིད་ཅན། །ཞེས་སོ། །ཆོས་
ཀྱི་སྐུ་ནི། དེ་ཉིད་ལས། བྱང་ཆུབ་ཕྱོགས་མཐུན་ཚད་མེད་དང་། །རྣམ་པར་ཐར་དང་མཐར་གྱིས་ནི། །སྙོམས་འཇུག་དགུ་
ཡི་བདག་ཉིད་དང་། །ཟད་པར་བཅུ་ཡི་བདག་ཉིད་དང་། །ཟིལ་གྱིས་གནོན་པའི་སྐྱེ་མཆེད་ནི། །རབ་ཏུ་དབྱེ་བ་རྣམ་་་་་
བརྒྱད་དང་། །ཉོན་མོངས་མེད་དང་སྨོན་མཁྱེན་དང་། །མངོན་ཤེས་སོ་སོར་ཡང་དག་རིག །རྣམ་པ་ཐམས་ཅད་དག་བཞི་
དང༌། །དབང་བཅུ་དང་ནི་སྟོབས་བཅུ་དང་། །མི་འཇིགས་པ་ནི་བཞི་དག་དང་། །བསྲུང་བ་མེད་པ་རྣམ་གསུམ་དང་། །
དྲན་པ་ཉེར་བཞག་རྣམ་གསུམ་དང་། །བསྙེལ་བ་མི་མངའི་ཆོས་ཉིད་དང་། །བག་ཆགས་ཡང་དག་བཅོམ་པ་དང་། །སྐྱེ་ལ་
ཐུགས་རྗེ་ཆེན་པོ་དང༌། །ཐུབ་པ་ཁོ་ནའི་མ་འདྲེས་ཆོས། །བཅོ་བརྒྱད་བཤད་པ་གང་ཡིན་དང་། །རྣམ་པ་ཐམས་ཅད་་་་་་
མཁྱེན་ཉིད་དང་། །ཆོས་ཀྱི་སྐུ་ཞེས་བརྗོད་པ་ཡིན། །ཞེས་སོ། །དེ་ལ་བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་ནི། དྲན་
པ་ཉེ་བར་བཞག་པ་བཞི། ཡང་དག་པ་སྤོང་བ་བཞི། རྫུ་འཕྲུལ་གྱི་རྐང་པ་བཞི། དབང་པོ་ལྔ། སྟོབས་ལྔ། བྱང་ཆུབ་ཀྱི་་་་
ལམ་ཡན་ལག་བདུན། འཕགས་ལམ་ཡན་ལག་བརྒྱད་དེ། ཚད་མེད་པ་བཞི་ནི། བྱམས་པ། སྙིང་རྗེ། དགའ་བ། བཏང་་་་་
སྙོམས་ཚད་མེད་པའོ། །རྣམ་པར་ཐར་པ་བརྒྱད་ནི། གཟུགས་ཅན་ལ་བལྟ་བའི་རྣམ་པར་ཐར་པ་དང་། གཟུགས་ཅན་མ་
ཡིན་གཟུགས་ལ་བལྟ་བའི་རྣམ་པར་ཐར་པ་དང་། སྡུག་པའི་རྣམ་པར་ཐར་པ་དང་། ནམ་མཁའ་དང་། རྣམ་ཤེས་དང་།
ཅི་ཡང་མེད་པ་དང་། འདུ་ཤེས་མེད་མིན་སྐྱེ་མཆེད་རྣམས་ཀྱི་རྣམ་པར་ཐར་པ་སྟེ་བཞི་དང་། འགོག་པའི་རྣམ་པར་ཐར་
པའོ། །སྙོམས་འཇུག་དགུ་ནི། བསམ་གཏན་བཞི་དང་། གཟུགས་མེད་བཞི་དང་། འགོག་པ་ལ་སྙོམས་པར་འཇུག་པའོ། །
ཟད་པར་བཅུ་ནི། ས་དང་། ཆུ་དང་། མེ་དང་། རླུང་དང་། སྔོན་པོ་དང་། སེར་པོ་དང་། དམར་པོ་དང་། དཀར་པོ་དང་།
ནམ་མཁའ་དང་། རྣམ་པར་ཤེས་པའོ། །ཟིལ་གྱིས་གནོན་པའི་སྐྱེ་མཆེད་བརྒྱད་ནི། ནང་གཟུགས་ཅན་དག་གིས་ཆུང་་་་་
ངུའི་རྣམ་པར་ཕྱིར་རོལ་གྱི་གཟུགས་ཆུང་ངུ་རྣམས་ལ་བལྟ་ཞིང་དེ་དག་ཟིལ་གྱིས་གནོན་པ་དང་། ནང་གཟུགས་ཅན་་་་
དག་གིས་ཕྱི་རོལ་གྱི་གཟུགས་ཆེན་པོ་རྣམས་ལ་བལྟ་ཞིང་དེ་དག་ཟིལ་གྱིས་གནོན་པ་དང༌། དེ་བཞིན་དུ་གཟུགས་ཅན་མ་
129



ཡིན་པས་གཟུགས་ཆུང་དུ་དང་ཆེན་པོ་ལ་བལྟ་བས་དེ་དག་ཟིལ་གྱིས་གནོད་པ་གཉིས་ཏེ་བཞི་དང་། ནང་གཟུགས་མེད་
པར་འདུ་ཤེས་པ་ཁོ་ནས། སྔོན་པོ་དང་། སེར་པོ་དང་།དམར་པོ་དང་། དཀར་པོ་དག་ཟིལ་གྱིས་གནན་ནས་མཐོང་ཞེས་
བྱ་བ་བཞི་སྟེ་བརྒྱུད་དོ། །གཞན་རྒྱུད་ཀྱི་ཉོན་མོངས་པ་སེལ་བས་མིད་པར་མཛད་པ་དང་། ཇི་ལྟར་མཛད་པ་ཐམས་ཅད་
ལྷུན་གྲུབ་ཏུ་འབྱུང་བས་སྨོན་པའི་གནས་མཁྱེན་པ་དང་། མངོན་ཤེས་དྲུག་ནི། རྫུ་འཕྲུལ་དང་། ལྷའི་རྣ་བ་དང་། གཞན་
གྱི་སེམས་ཤེས་པ་དང་། སྔོན་གྱི་གནས་རྗེས་སུ་དྲན་པ་དང་། མངོན་པར་འདུ་བྱེད་པ་ལས་བྱུང་བ་ལྷའི་མིག་དང་། ཟག་
པ་ཟད་པའི་མངོན་པར་ཤེས་པའོ། །དོན་དང་། ཚིག་དང་། ཆོས་དང༌། སྟོབས་པོ་སོ་སོར་ཡང་དག་པར་རིག་པ་བཞིའོ། །
དག་པ་བཞི་ནི། རྟེན་དང་། དམིགས་པ་དང་། ཐུགས་དང་། ཡེ་ཤེས་ཡོངས་སུ་དག་པའོ། །དབང་བཅུ་ནི། ཚེ་དང་།
སེམས་དང་། ཡོ་བྱད་དང་། ལས་དང་། སྐྱེ་བ་དང་། མོས་པ་དང་། སྨོན་ལམ་དང་། རྫུ་འཕྲུལ་དང་། ཡེ་ཤེས་དང་། ཆོས་
ལ་དབང་བའོ། །སྟོབས་བཅུ་ནི། གནས་དང་གནས་མ་ཡིན་པ་དང་། ལས་ཀྱི་རྣམ་པར་སྨིན་པ་དང་། མོས་པ་སྣ་ཚོགས་་
དང་། འཇིག་རྟེན་གྱི་ཁམས་དུ་མ་དང་། དབང་པོ་མཆོག་དང་མཆོག་མ་ཡིན་པ་དང་། ་ ཐམས་ཅད་དུ་འགྲོ་བའི་ལམ་་་
དང་། ཀུན་ནས་ཉོན་མོངས་པ་དང་རྣམ་པར་བྱང་བ་དང་། སྔོན་གྱི་གནས་རྗེས་སུ་དྲན་པ་དང་། འཆི་འཕོ་བ་དང་། སྐྱེ་
བ་དང་། ཟག་པ་ཟད་པ་མཁྱེན་པའི་སྟོབས་སོ། །མི་འཇིགས་པ་བཞི་ནི། ད་ནི་སངས་རྒྱས་སོ་ཞེས་ཞལ་གྱིས་བཞེས་པ་ལ་
དང་། འདོད་ཆགས་ལ་སོགས་པས་བར་ཆད་བྱེད་པ་ཉིད་དུ་བརྗོད་པ་ལ་དང་། ཐོམས་ཅད་ཤེས་པ་ཉིད་ལ་སོགས་པའི་
ལམ་ངེས་པར་འབྱུང་བ་ཉིད་དུ་བསྟན་པ་ལ་དོད། བདག་ཉིད་ཀྱིས་ཟག་པ་ཟད་པ་ཉིད་དུ་ཞལ་གྱིས་བཞེས་པ་རྣམས་ལ་
རྒོལ་བ་པོ་མེད་པས་མི་འཇིགས་པའོ། །སྐུ་དང་། གསུངས་དང་། ཐུགས་ཀྱི་སྤྱོད་པ་དག་པས་ཕྱིན་ཅི་ལོག་བཅབ་པར་་་་་
བྱའོ་སྙམ་པ་མེད་པ་གསུམ་ནི་བསྲུང་བ་མེད་པ་རྣམས་གསུམ་མོ། །དྲན་པ་ཉེ་བར་བཞག་པ་གསུམ་ནི། ཆོས་བསྟན་པ་ན་
ཉན་པར་འདོད་པ་དང་མི་འདོད་པ་དང་། གཉིས་ཀ་དག་ལ་རྗེས་སུ་ཆགས་པ་དང་ཁོང་ཁྲོ་བ་དང་། གཉིས་ཀས་དབེན་
པར་བཏང་སྙོམས་སུ་དྲན་པ་དང་ལྡན་པར་གནས་པའོ། །སེམས་ཅན་གྱི་དོན་ལ་བསྙེལ་བ་མེད་པ་དང་། དྲི་མའི་བག་་་
ཆགས་ཐམས་ཅད་བཅོམ་པ་དང་། འགྲོ་བ་ཐམས་ཅད་ལ་ཕན་པར་བཞེད་པའི་ཐུགས་རྗེ་ཆེན་པོ་དང་། སངས་རྒྱས་ཀྱི་
ཆོས་མ་འདྲེས་པ་བཅོ་བརྒྱད་ནི།། འཁྲུལ་པ་དང་། ཅ་ཅོ་དང་། དྲན་པ་ཉམས་པ་དང་། ཐུགས་མཉམ་པར་མ་བཞག་པ་་
དང་། ཐ་དད་པ་ཉིད་ཀྱི་འདུ་ཤེས་དང་། སོ་སོར་མ་བརྟགས་པའི་བཏང་སྙོམས་མི་མངའ་བའི་རྣམ་པ་དྲུག་དང་།
འདུན་པ་དང་། བརྩོན་འགྲུས་དང༌། དྲོན་པ་དང༌། ཏིང་ངེ་འཛིན། ཤེས་རབ་དང་། རྣམ་པར་གྲོལ་བ་ལས་ཉམས་པ་མི་
མངའ་བའི་རྣམ་པ་དྲུག་དང༌། སྐུ་དང་། གསུང་དང་། ཐུགས་ཀྱི་འཕྲིན་ལས་ཡེ་ཤེས་ཀྱི་སྔོན་དུ་འགྲོ་ཞིང་ཡེ་ཤེས་ཀྱི་རྗེས་
སུ་འབྲང་བ་གསུམ་དང་། འདས་པ་དང་། མ་འོངས་པ་དང་། ད་ལྟར་བྱུང་བ་ལ་མ་ཆགས་མ་ཐོགས་པའི་ཡེ་ཤེས་་་་་
གཟིགས་པ་འཇུག་པ་གསུམ་སྟེ་བཅོ་བརྒྱད་དོ། །རྣམ་པ་ཐམས་ཅད་མཁྱེན་པ་ཉིད་དང་། ལམ་ཤེས་པ་ཉིད་དང་། ཐམས་
ཅད་ཤེས་པ་ཉིད་དེ། སྡེ་ཆེན་ཉི་ཤུ་རྩ་གཅིག་པོ་དེ་རྣམས་ནི་ཆོས་ཀྱི་སྐུའོ། །ལོངས་སྤྱོད་རྫོགས་པའི་སྐུ་ནི། མངོན་རྟོགས་
རྒྱན་ལས། མཚན་ནི་སུམ་ཅུ་རྩ་གཉིས་དང་། །དཔེ་བྱད་བརྒྱད་ཅུའི་བདག་ཉིད་འདི། །ཐེག་ཆེན་ཉེ་བར་ལོངས་སྤྱོད་ཕྱིར། །
130



ཐུབ་པའི་ལོངས་སྤྱོད་རྫོགས་སྐུར་བཞེང་། །ཞེས་སོ། །རྒྱས་པར་འོག་ཏུ་འཆད་དེ། སྤྲུལ་པའི་སྐུ་ནི་དེ་ཉིད་ལས། གང་གིས་
སྲིད་པ་ཉིད་སྲིད་བར། །འགྲོ་ལ་ཕན་པ་སྣ་ཚོགས་དག། །མཉམ་དུ་མཛད་པའི་སྐུ་འདི་ནི། །ཐུབ་པའི་སྤྲུལ་སྐུ་རྒྱུན་མི་་་་
འཆད། །ཅེས་པ་དང་། མདོ་སྡེའི་རྒྱུན་ལས། བཟོད་དང་སྐྱེ་དང་བྱང་ཆུབ་ཆེ། །བྱང་ཆུབ་མཆོག་གི་སྤྲུལ་པ་ནི། །རྣམ་པར་
གྲོལ་བའི་ཐབས་ཆེན་པོ། །ཞེས་སོ། །འཕྲིན་ལས་ནི། ཡང་དེ་ཉིད་ལས། དེ་བཞིན་འཁོར་བ་ཇི་སྲིད་འདིའི། །ལས་ནི་རྒྱུན་
མི་འཆད་པར་འདོད། །ཅེས་སོ། །ཞེས་དང་། ཡང་དེ་ལས། །ལས་དང་པོ་པ་འཇུག་པའི་སྒོ་ཚོགས་ཀྱི་ལམ་དང་། །སྦྱོར་བའི་
ལམ་ངེས་པར་འབྱེད་པའི་ཆ་དང་མཐུན་པ་ནི་མོས་པས་སྤྱོད་པའི་ས་སྟེ་སོ་སོའི་སྐྱེ་བོའི་ལམ་གཉིས་དང་། མཐོང་བ་་་་
དང་སྒོམ་པའི་ལམ་ནི་འཕགས་པ་སློབ་པའི་ལམ་སྟེ། མཐོང་བ་དང་སྒོམ་པའི་སྤང་བྱ་སྤོང་ཞིང་འབད་པས་བསྒྲུབ་པ་་་
དང༌། མི་སློབ་པའི་ལམ་ནི་མཐར་ཕྱིན་པ་སྟེ། གདུགས་ཟླ་མེད་པ་གཙོ་བོ་གཅིག་པུའི་སའོ། །ས་དེ་དག་ན་གཟུངས་དང་
ཏིང་ངེ་འཛིན་ལ་སོགས་པ་ཟབ་མོ་སེམས་དང་། ཡེ་ཤེས་ཀྱི་ཡུལ་དུ་གྱུར་པའི་ཆོས་རྣམས་ནི་སྐབས་འདིར་ཆོས་དཀོན་
མཆོག་གོ །གཞན་དུ་ན་མི་སློབ་པའི་ལམ་ཆོས། གྲོགས་དགེ་འདུན། སྟོན་པ་སངས་རྒྱས་ཞེས་བཤད་དེ། དེ་དག་ནི་ཐ་དད་
པའི་དབང་དུ་བྱས་ལ། འདིར་ནི་ཐ་དད་པ་དང་དབྱེར་མེད་པའི་དཀོན་མཆོག་མཐར་ཐུག་པ་དང་མ་ཐུག་པ་ཀུན་་་་་
བསྡུས་སོ། །ཞེས་དང་། ཡང་དེ་ལས་ དེའང་ཉན་རང་གི་རྒྱུན་ཞུགས་ལ་སོགས་པ་བཞི་དང་།། བྱང་ཆུབ་སེམས་པའི་ས་་་་
བཅུ་ལ་བཞུགས་པའི་དགེ་འདུན་ནི་ཕྱི་དང་། ཞེས་སོགས་གསུངས་སོ། །དེ་ལྟར་ཀུན་མཁྱེན་ཆོས་ཀྱི་རྒྱལ་པོའི་གསུང་་་་་
རབ་ངེས་དོན་ཤིང་རྟ་ཆེན་མོའི་ལུང་གི་གནས་ངེས་པ་ལས་མཆོག་གསུམ་གྱི་རྣམ་བཞག་ལ་སངས་རྒྱས་དཀོན་མཆོག་་་་
མཚན་དཔེས་བརྒྱན་པའི་མཆོག་གི་སྤྲུལ་པའི་སྐུ་དང་ཆོས་དཀོན་མཆོག་ས་བཅུ་གཅིག་དང་ལམ་ལྔས་བསྡུས་པ་དང་།
དགེ་འདུན་དཀོན་མཆོག་གི་རྣམ་བཞག་མདོར་བསྡུས་པ་དང་བཅས་ཏེ་ལེགས་པར་བཤད་ཟིན་ཏོ། །
གཉིས་པ་རྗེས་འཇུག་མཁས་པ་རྣམས་ཀྱིས་དེ་ཡི་དགོངས་པ་ཕྱིན་ཅི་མ་ལོག་པ་ཇི་ལྟར་འཆད་པའི་ཚུལ་ནི། ཀུན་
མཁྱེན་འཇིག་ས་མེད་གླིང་པས་བདེན་པ་གཉིས་ཀྱི་ཤིང་རྟ་ལས། དེ་ལ་འདིར་ཐེག་པ་ཆེ་ཆུང་གི་གཞུང་ཟློས་པ་དང་།།
རྣམ་པར་མ་ཕྱེད་པའི་ལམ་ལ་ཀློག་པ་མ་ཡིན་ཀྱང་གང་ཟག་རྣམས་ནི་ལོག་པར་བལྟ་བ་དང་།་་ཐེ་ཚོམ་ལ་སོགས་ཏེ་སྒྲིབ་
པ་ལྔའི་རང་བཞིན་ལ་གོམས་པ་མང་བས་སྐྱབས་སུ་འགྲོ་བའི་ངེས་ཚིག་དང་། ཡུལ་དང་། བསམ་པའི་ཁྱད་པར་དང་།
དེའི་རྒྱུ་འབྲས་ལ་རྨོངས་པར་མི་འགྱུར་བའི་དཔེ་དོན་འབྲེལ་པ་དང་ལྡན་པས་བློ་བཅོས་པའི་ཐབས་མ་བཀྲལ་ཡང་ལུང་
གིས་རྟོགས་པ་ཐེག་དམན་ལྟར་བཤད་པར་བྱ་སྟེ། ་དྲིན་ལན་བསབ་པའི་མདོ་ལས། སྐྱབས་སུ་འགྲོ་བ་ཞེས་བྱ་བ་ནི་་་་་
མགོན་སྐྱབས་སམ་དཔུང་གཉེན་གྱི་དོན་ཏེ། དཔེར་ན་མི་ཞིག་ལ་ཉེས་པ་ཆེན་པོ་བྱུང་བ་ལས་ཡུལ་གཞན་དུ་འཕོས་པ་
ལས། རྒྱལ་པོ་ཕ་རོལ་པོ་ལ་ཕར་སྐྱབས་བཙལ་ན། ཡུལ་ཕ་རོལ་གྱི་རྒྱལ་པོས་དེ་ལ་ཁྱོད་མི་འཇིགས་པར་འདོད་ན་ངའི་་་
ཡུལ་འདི་ནས་མི་འགྲོ་ཞིང་ངས་བསྟན་པ་ཉན་ན་མགོན་སྐྱབས་བྱའོ་ཞེས་བསྒོ་བ་དང་འདྲ་བར་སོ་སོ་སྐྱེ་བོ་ཡང་དེ་དང་
འདྲ་སྟེ། བདུད་ཀྱི་དབང་དུ་གྱུར་ལ་སྐྱེ་ཤིར་འཁོར་བའི་ཉེས་པ་ཡོད་པས། དཀོན་མཆོག་གསུམ་ལ་ཕྱོགས་ཏེ་སྐྱབས་སུ་་
འགྲོ་བར་བྱའོ། །གལ་ཏེ་དཀོན་མཆོག་གསུམ་ལ་རྩེ་གཅིག་ཏུ་ཕྱོགས་ཤིང་སྐྱབས་སུ་སོང་ལ། སངས་རྒྱས་ཀྱི་བསྟན་པ་་་་
131



ལས་འགལ་བར་མ་བྱས་ན། བདུད་ཀྱི་རྒྱལ་པོ་སྡིག་པ་ཅན་གྱིས་ཅི་བྱར་ཡང་མེད་དོ། །སྔོན་ཕུག་རོན་གཅིག་ཁྲས་ཉེན་་་་
ནས་ཤཱ་རིའི་བུའི་ཕག་གྲིབ་མར་སོང་བ་ལས། འོན་ཀྱང་སྐྲག་ཅིང་སྔས་པ་བཞིན་ནོ། །དེ་ནས་སངས་རྒྱས་ཀྱི་གྲིབ་མའི་
ཕག་ཏུ་སོང་བ་དང་། འཇིགས་པ་མེད་དེ་འདར་བ་ཡང་མེད་དོ། །དེ་བས་ན་སངས་རྒྱས་ནི་བྱམས་པ་ཆེན་པོ་དང་།
ཐུགས་རྗེ་ཆེན་པོ་ལྡན་གྱིས། ཤཱ་རིའི་བུ་ལ་ནི་བྱམས་པ་དང་སྙིང་རྗེ་ཆེན་པོ་མེད་དོ། །སངས་རྒྱས་ལ་ནི་བག་ཆགས་མེད་
ཀྱིས། ཤཱ་རིའི་བུ་ལ་ནི་བག་ཆགས་མ་ཟད་དོ། །སངས་རྒྱས་ནི་བསྐལ་པ་གྲངས་མེད་པ་གསུམ་གྱི་བར་དུ་བྱང་ཆུབ་སེམས་
དཔའི་སྤྱོད་པ་སྤྱད་ཀྱི། ཤཱ་རིའི་བུ་ནི་བསྐལ་པ་དྲུག་ཅུའི་བར་དུ་དཀའ་ཐུབ་སྤྱད། དེ་བས་ན་ཕུག་རོན་ཡང་ཤཱ་རིའི་བུའི་
གྲིབ་མར་སོང་བ་ན། འོན་ཀྱང་སྐྲག་ཅིང་འཇིགས་ཀྱི་སངས་རྒྱས་ཀྱི་གྲིབ་མར་སོང་བ་ན་འཇིགས་པ་མེད་པར་འགྱུར་རོ།།
གསོལ་པ། གལ་ཏེ་དཀོན་མཆོག་གསུམ་ལ་སྐྱབས་སུ་སོང་བས་སྡིག་པ་མི་དགེ་བ་བྱང་ཞིང་འཇིགས་པར་མི་འགྱུར་ན། །
ཅིའི་སླད་དུ་ལྷས་བྱིན་ལྟ་བུ་དཀོན་མཆོག་གསུམ་ལ་སྐྱབས་སུ་གསོལ། དད་པས་ཁྱིམ་ནས་རབ་ཏུ་བྱུང་སྟེ་ཚུལ་ཁྲིམས་་་་
ཀྱང་རྫོགས་པ་ལས། མཚམས་མེད་གསུམ་བགྱིས་ནས། མཚམས་མེད་པའི་སེམས་ཅན་དམྱལ་བར་ལྟུང་བར་གྱུར། བཀའ་
སྩལ་པ། མགོན་སྐྱབས་བྱ་བ་ཡང་། སྐྱབས་བྱ་བར་འོས་པ་ལ་སྐྱབས་བྱ་བ་ཡིན་ཏེ། ལྷས་བྱིན་ལྟ་བུ་ནི་མི་དགེ་བའི་སྡིག་པ་
ཆེན་པོ་བྱས་ལ། གདོན་མི་ཟ་བར་མྱོང་བའི་ལས་དང་བཅས་པས། དེའི་ཕྱིར་ཡང་མགོན་སྐྱབས་བྱར་ཡང་དཀའོ། །
གསོལ་པ། གལ་ཏེ་སྡིག་པ་ཆེན་པོ་བགྱིས་པ་ལ། སངས་རྒྱས་ཀྱིས་མགོན་སྐྱབས་མ་མཛད་ན། སྡིག་པའི་ལས་མ་མཆིས་པ་
ལ་སངས་རྒྱས་ཀྱིས་མགོན་སྐྱབས་བགྱི་ཡང་ཅི་འཚལ། དཀོན་མཆོག་གསུམ་ལ་མགོན་སྐྱབས་མངའོ་ཞེས་ཀྱང་ཇི་སྐད་་་་
བགྱི། བཀའ་སྩལ་པ། ལྷས་བྱིན་གྱིས་དཀོན་མཆོག་གསུམ་ལ་སྐྱབས་སུ་སོང་བ་ཡང་དག་པའི་སེམས་ཀྱིས་མ་ཡིན་ཏེ།
སྐྱབས་སུ་འགྲོ་བ་གསུམ་མ་རྫོགས་སོ། །དེ་ནི་རྒྱུན་དུ་རྙེད་པ་དང་། བཀུར་སྟི་དང་། གྲགས་པ་འདོད་པའི་ཕྱིར་བདག་ནི་
ཐམས་ཅད་མཁྱེན་པའི་ཡེ་ཤེས་ཅན་ནོ། །ཞེས་སངས་རྒྱས་ལའང་བདེ་བས་ན། དེའི་ཕྱིར་དཀོན་མཆོག་གསུམ་ལ་མཐུ་་་
སྟོབས་ཆེན་པོ་ཡོད་མོད་ཀྱི་མགོན་སྐྱབས་སུ་མི་འགྱུར་རོ། །དཔེར་ན་རྒྱལ་པོ་མ་སྐྱེས་དགྲ་ལྟ་བུ་ལ། མཚམས་མེད་པའི་་
སྡིག་པ་ཡོད་དེ། མཚམས་མེད་པའི་སེམས་ཅན་དམྱལ་བར་ལྟུང་བར་རིག་པ་ལ། ཡང་དག་པའི་སེམས་རྩེ་གཅིག་པས་་་
སངས་རྒྱས་ལ་སྐྱབས་སུ་གསོལ་བས་མཚམས་མེད་པའི་སྡིག་པ་བྱང་ནས། ཐིག་ནག་པོའི་སེམས་དམྱལ་བར་ལྟུང་ནས།
མིའི་ནང་ནས་སྡིག་པ་ལྕི་བ་དང་འདྲ་བར། ཞག་བདུན་མྱང་ཙམ་གྱིས་སྡིག་པ་ཀུན་བྱང་བས་ན། དེ་ནི་དཀོན་མཆོག་་་་
གསུམ་གྱི་མགོན་སྐྱབས་ཀྱི་མཐུ་ཞེས་བྱའོ། །གསོལ་པ། ལྷས་བྱིན་གྱི་སྡིག་པ་བགྱིས་པའི་མགོན་སྐྱབས་བྱར་མི་རུང་ངོ་་་་
ཞེས་བགྱིས་པ། མདོ་སྡེའི་ནང་ནས་གང་སུ་ཡང་རུང་། སངས་རྒྱས་ལ་སྐྱབས་སུ་སོང་ན་ངན་སོང་གསུམ་དུ་མི་ལྟུང་ངོ་་་
ཞེས་བགྱི་བའི་དོན་ཇི་ལྟ་བུ་ལགས། བཀའ་སྩལ་པ། ལྷས་བྱིན་གྱིས་དཀོག་མཆོག་གསུམ་ལ་སྐྱབས་སུ་སོང་བས་མཚམས་
མེད་པའི་སེམས་ཅན་དམྱལ་བར་སོང་མོད་ཀྱིས། སྡུག་བསྔལ་མྱོང་བ་ཡང་ཞིང་ཆུང་ལ་བསྟི་བའི་དུས་སྐབས་ཡོད་དོ། །
དཔེར་ན་མི་ཞིག་རིའམ། ནགས་ཚལ་ལམ། འབྲོག་དགོན་པ་འཇིགས་པའི་གནས་སུ་ཕྱིན་པ་ལས། གལ་ཏེ་སངས་རྒྱས་་་
ཡིད་ལ་བྱས་ཤིང་བསམས་ན་དེའི་ཡོན་ཏན་གྱིས་འཇིགས་ཤིང་སྐྲག་པ་ཞི་བར་འགྱུར་ཏེ། དེ་བས་ན་དཀོན་མཆོག་་་་
132



གསུམ་ལ་སྐྱབས་སུ་སོང་བ་མང་མི་རྫུན་ནོ་ཞེས་སོ། །ཚུལ་དེ་ལྟ་བུས་བློ་སྦྱརས་ནས་རྒྱུ་འབྲས་ཀྱི་སྐྱབས་འགྲོའི་མཚན་་་་་
ཉིད་རྣམ་པ་གཉིས་བསྟན་པའི་ཕྱིར། དེ་ལ་རྒྱུ་དང་འབྲས་བུའི་སྐྱབས་འགྲོ་ཡི། །དམ་བཅའ་གཉིས་ལས་དུས་གཞན་་་་་
འགྲུབ་འདོད་རྒྱུ། །ད་ལྟར་འགྲུབ་པ་རང་སེམས་འབྲས་བུའི་སྐྱབས། །རྡོ་རྗེ་ཐེག་པ་དག་གི་ཁྱད་ཆོས་ཡིན། །རྒྱུ་ཡི་ཡུལ་ནི་
དཀོན་མཆོག་རྣམ་པ་གསུམ། །སྔར་སུ་དེ་ཡི་ངོ་བོ་བླ་མར་འདུས། །དེ་ལ་ཕ་རོལ་ཏུ་ཕྱིན་པའི་ཐེག་པས་དུས་གཞན་་་་་
བསྐལ་པ་གྲངས་མེད་པ་གསུམ་ལ་སོགས་པའི་མཐར་སངས་རྒྱས་ཐོབ་པར་དམིགས་ནས་གཞན་རྒྱུད་ལ་བྱོན་ཟིན་པའི་
དཀོན་མཆོག་གསུམ་ལ་སྐྱབས་སུ་སོང་བས་སངས་རྒྱས་འཐོབ་པའི་རྒྱུ་བྱེད་པས་ན་རྒྱུའི་སྐྱབས་འགྲོ་ཞེས་བྱ་སྟེ། དཀོན་་་
མཆོག་བརྩེགས་པ་ལས། དགེ་སློང་དག་ཁྱེད་ཀྱིས་རང་ངམ་གཞན་གྱི་ཕྱིར་ཡང་རུང་སྟེ་འཇིགས་པ་དང་། འཚེར་བ་ལས་
ཐར་པའི་ཕྱིར་སྐྱབས་སུ་སོང་ཞིག་དང༌། ཁྱེད་ཀྱི་འདོད་པའི་རེ་བ་དེ་དང་དེ་དག་ཡོངས་སུ་རྫོགས་པར་འགྱུར་རོ། །ཞེས་
སོ། །སྐྱབས་ཡུལ་དེ་དག་གི་སྤངས་རྟོགས་ཀྱི་ཡེ་ཤེས་མ་འོངས་པ་དང་རང་རྒྱུད་ལ་འཁྲུངས་པར་འདོད་པ་ནི་འབྲས་བུའི་
སྐྱབས་འགྲོ་ཡིན་པར། ཁྱིམ་བདག་དྲག་ཤུལ་ཅན་གྱིས་ཞུས་པ་ལས། སངས་རྒྱས་ལ་སྐྱབས་སུ་འགྲོ་བ་ནི་སངས་རྒྱས་ཐོབ་
པར་འདོད་པའོ། །ཞེས་པ་དང་མཐུན་པར་ཆོས་དང་དགེ་འདུན་ལའང་གསུངས་སོ། །ཁྱད་པར་རྡོ་རྗེ་ཐེག་པའི་ལུགས་་
སུ་ནི་རང་ལ་ཡོད་པའི་ཡེ་ཤེས་ཀྱི་དེ་ཁོ་ན་ཉིད་རང་ཆས་སུ་གནས་པ་མངོན་དུ་མཐོང་བར་འདོད་ནས། དཀོན་མཆོག་་
གསུམ་གཞན་ནས་མེ་འཚོལ་བར་རིག་པ་སྐུ་གསུམ་གྱི་བདག་ཉིད་གསལ་གདབ་པའི་ཚུལ་དུ་སྐྱབས་སུ་འགྲོ་ཞིང་། དུས་
ཡུན་རིང་པོ་ལ་ལྟོས་མི་འཆའ་བར་རང་བྱུང་གི་ཡེ་ཤེས་གདོད་མ་ནས་སྐྱེ་བ་མེད་པར་རྟོགས་པའི་ངང་དུ་མཉམ་པར་་་
འཇོག་པ་ནི་འབྲས་བུའི་སྐྱབས་འགྲོ་མཐར་ཐུག་པའོ། །ཡུལ་གྱི་དབང་དུ་བྱས་ན། རྒྱུའི་གནས་སྐབས་སུ་ཕ་རོལ་ཏུ་ཕྱིན་
པའི་ཐེག་པར་སངས་རྒྱས་གཙོ་བོ་ཡིན་ལ། སྔགས་བླ་ན་མེད་པའི་ཐེག་པ་ལྟར་ན་བླ་མ་ཉིད་གཙོ་བོར་གྱུར་ཅིང་། བསྟན་
པ་སྤྱིའི་དཀོན་མཆོག་གསུམ་དང་དཀྱིལ་འཁོར་སོ་སོའི་དཀོན་མཆོག་གསུམ་ཡང་རྟེན་དུ་འདོད་ཀྱང༌། མཐར་ཐུག་གི་་་
དབང་དུ་བྱས་པའི་ཡུལ་ནི་དེ་དག་ཀྱང་གཟུགས་སྐུ་ཀུན་རྫོབ་པ་འཕོ་འགྱུར་ཅན་ཡིན་པ་དང་། ཆོས་ཀྱང་ལམ་བདེན་་་
རྣམས་གོང་ནས་གོང་མར་སོང་དུས་འོག་མའི་རང་བཞིན་དྲི་བཅས་སུ་འདོར་བས་ཀུན་རྫོབ་ཀྱི་བདེན་པ་དང་། ཉན་་་་
རང་གི་རྒྱུད་ཀྱི་འགོག་པ་གཉིས་ནི་བག་ལ་ཉལ་གྱི་སྒྲིབ་པ་དང་བཅས་པས་འཇིགས་པ་དང་། བྱང་ཆུབ་སེམས་དཔའི་
དགེ་འདུན་རྣམས་ཀྱང་རང་སའི་སྒྲིབ་པ་དང་བཅས་ཤིང་། སྤངས་རྟོགས་མཐར་མ་ཐུག་པས་ད་དུང་སངས་རྒྱས་ཀྱི་་་་
ལམ་ལ་བརྟེན་ཞིང་སྐྱབས་སུ་འགྲོ་དགོས་པའི་ཕྱིར་ན་རྒྱུའི་སྐྱབས་གསུམ་དེ་དག་ཀྱང་འབྲས་བུ་ལ་རེག་པའི་ལམ་གྱི་་་་
སྐྱེལ་མ་ལྟ་བུར་སྐྱབས་སུ་འཛིན་པ་ལས་མཐར་ཐུག་གི་སྐྱབས་གནས་སུ་མི་རུང་བའི་ཚུལ། དྲིན་ལས་གསབ་པའི་མདོ་་་
ལས། གསོལ་པ། ཅི་ལ་སྐྱབས་སུ་མཆི་ན་སངས་རྒྱས་ལ་སྐྱབས་སུ་སོང་བ་ཞེས་བགྱི། བཀའ་སྩལ་པ། སྐྱབས་སུ་འགྲོ་བ་་་་
ཞེས་བྱ་བ་ནི་ངག་གི་འཁོར་ལོ་སྟེ། ཐམས་ཅད་མཁྱེན་པ་སློབ་པ་མེད་པའི་ཡོན་ཏན་ལ་སྐྱབས་སུ་སོང་བའོ། །གསོལ་པ།
གཟུགས་ཀྱི་སྐུ་ལ་སྐྱབས་སུ་མཆིའམ། ཆོས་ཀྱི་སྐུ་ལ་སྐྱབས་སུ་མཆི། བཀའ་སྩལ་པ། ཆོས་ཀྱི་སྐུ་སྐྱབས་སུ་འགྲོ་ཡི། གཟུགས་
ཀྱི་སྐུ་ལ་སྐྱབས་སུ་འགྲོ་བ་མ་ཡིན་ཏེ། གཟུགས་ཀྱི་སྐུ་སངས་རྒྱས་མ་ཡིན་པའི་ཕྱིར་རོ། །གསོལ་པ་གཟུགས་ཀྱི་སྐུ་སངས་་
133



རྒྱས་མ་ཡིན་ལགས་ན། ཅིའི་སླད་དུ་སངས་རྒྱས་ཀྱི་སྐུ་ལ་ཁྲག་བྱུང་བས་མཚམས་མ་མཆིས་པའི་ལས་བགྱིས་པར་འགྱུར།
བཀའ་བསྩལ་པ་གཟུགས་ཀྱི་སྐུ་ནི་ཆོས་ཀྱི་སྐུའི་སྣོད་ཡིན་ཏེ། ཆོས་ཀྱི་སྐུའི་གནས་སོ། །དེ་བས་ན་གཟུགས་ཀྱི་སྐུ་ལ་གནོད་
པས་མཚམས་མེད་པའི་ལས་སུ་གྱུར་གྱི། གཟུགས་ཀྱི་སྐུ་སངས་རྒྱས་ཡིན་པས་མཚམས་མེད་པའི་ལས་སུ་གྱུར་པ་ནི་མ་་་་
ཡིན་ནོ། །ཞེས་དང་། དེ་བཞིན་དུ་ཆོས་དང་དགེ་འདུན་ལའང་གསུངས་ནས་མཐར་དོགས་པའི་གནས་བསལ་ཕྱིར། །
གསོལ་པ། གལ་ཏེ་དོན་དམ་པའི་དགེ་འདུན་ལ་སྐྱབས་སུ་མཆི་ན་ནི། སྔོན་སངས་རྒྱས་བི་རི་དང་། ས་རི་ལ་སྐྱབས་སུ་་་
འགྲོ་བ་གསུམ་ལོག་པའི་ཚེ། ཕྱིས་དགེ་འདུན་ཞེས་བྱ་བ་ཡོད་པར་འགྱུར་གྱིས་དེ་ལ་སྐྱབས་སུ་སོང་ཞིག་ཅེས་གསུངས་པ་
མི་རིགས་པའི་ཕྱིར་ཏེ། དོན་དམ་པའི་དགེ་འདུན་ནི་རྟག་ཏུ་འཇིག་རྟེན་ན་མཆིས་པ་ལགས། བཀའ་སྩལ་པ། ཀུན་རྫོབ་
ཀྱི་དགེ་འདུན་ནི་དོན་དམ་པའི་དགེ་འདུན་གྱི་བརྟེན་པའི་གནས་ཡིན་པས།ཕྱིས་དགེ་འདུན་ཡོད་པར་འགྱུར་གྱིས། དེ་
ལ་སྐྱབས་སུ་སོང་ཞིག་ཅེས་གསུངས་པ་ཡིན་ནོ། །ཞེས་སོ། །འདིར་ནི་དེ་ཙམ་ལས་ཡི་གེ་མངས་ཀྱིས་དོགས་པས་མ་བཀོད་
དེ། རྒྱས་པར་ཤེས་འདོད་ན་རྒྱལ་བསྟན་ཡོངས་སུ་རྫོགས་པའི་གླེགས་བམ་སྟོན་པ་དྲང་སྲོང་ཆེན་པོའི་གསུང་དང་རྗེས་་
སུ་མཐུན་པའི་ཡོན་ཏན་རིན་པོ་ཆེ་ཡི་མཛོད་དགའ་བའི་ཆར་ཞེས་བྱ་བའི་རྩ་འགྲེལ་གཉིས་ཀའི་ལེའུ་དྲུག་པའི་ལུས་་་
ཡོངས་སུ་རྫོགས་པས་རྒྱལ་དང་རྒྱལ་བའི་སྲས་ཀྱི་དགོངས་པ་དྲི་མ་མེད་པ་བཞིན་སྐྱབས་སུ་འགྲོ་བའི་རྣམ་བཞག་རང་་
བཞིན་དཔྱིས་ཕྱིན་པ་གཏན་ལ་དབབ་པ་ལས་རྟོགས་པར་བྱ་བ་ཁོ་ནའོ། །ཡང་ཀུན་མཁྱེན་བླ་མ་མི་ཕམ་འཇམ་པའི་་་༌་་
དབྱངས་ཀྱིས་ཕར་ཕྱིན་ཊཱིཀྐ་ལ་སྒྲུབ་པའི་རྟེན་མཆོག་གསུམ་གྱི་རྣམ་པར་བཞག་པ་འདི་ལྟར་གསུངས་ཏེ། ཐེག་ཆེན་ཐུན་
མིན་གྱི་སངས་རྒྱུས་ནི། རང་བྱུང་གི་ཡེ་ཤེས་འདུས་མ་བྱས་པའི་སྐུ་ལྷུན་གྱིས་གྲུབ་པ་བརྙེས་པས་རང་དོན་ཕུན་ཚོགས།
མཁྱེན་བརྩེ་ནུས་གསུམ་ཚད་མེད་པས་གཞན་དོན་ཕུན་ཚོགས། སྐུ་གསུམ་གྱི་དབྱེ་བས་ཡོན་ཏན་ཚད་མེད་མངའ་བ་དང་།
ཆོས་ལ་ཆགས་པ་བྲལ་བྱེད་ལམ་བདེན་རང་དོན་ཉོན་སྒྲིབ་དག་པ། ཤེས་སྒྲིབ་མེད་པས་གསལ་། སྒྲིབ་གཉིས་ཀྱི་གཉེན་
པོ་ཉི་མ་ལྟ་བུའི་ཡོན་ཏན་མངའ་བ་དང་། གང་ཞིག་ཆགས་བྲལ་འགོག་བདེན་སྤྲོས་པས་བསམ་དུ་མེད་པ། ཉེ་ཉོན་ཉེ་་་
བར་ཞི་བ། སོ་སོར་རང་གིས་རིག་བྱ་རྟོག་པ་མེད་པ་གསུམ་གྱི་རང་བཞིན་ཏེ། དེ་ལྟར་འགོག་ལམ་གཉིས་རྟོགས་པའི་་་
ཆོས་དང་། དེའི་རྗོད་བྱེད་གསུང་རབ་ལུང་གི་ཆོས་ཐོག་མཐའ་བར་དུ་དགེ་བའོ། །དགེ་འདུན་ནི་ཆོས་ཉམས་སུ་ལེན་་་་
པར་བྱེད་པ་རྣམས་ཏེ་དེ་ལ་སྐྱེ་འཕགས་གཉིས། འཕགས་པ་རྣམས་ཆོས་ཉམས་སུ་བླངས་པས་ཆོས་ཉིད་ཀྱི་བདེན་པ་་་་
མཐོང་བ་ཡིན་ལ། ཁྱད་པར་ཐེག་ཆེན་འཕགས་པ་ནི། ཐུན་མིན་ཟབ་ཅིང་རྒྱ་ཆེ་སོ་སོ་རང་རིག་ལས་རྟོགས་ནས། ཆགས་
ཐོགས་དམན་སྒྲིབ་གསུམ་ལས་གྲོལ་བའི་རིག་གྲོལ་གྱི་ཡོན་ཏན་ཁྱད་པར་ཅན་དང་ལྡན་པའོ། །དེའང་ཡུལ་གྱི་མདོ་ལས།
གཟུགས་ལ་རྣམ་མཁྱེན་ཉིད་སྦྱོར་བར་མི་བྱེད་དེ། སོགས་གསུངས་པའི་དོན་ལྟར་ཀུན་རྫོབ་ཏུ་སྟོན་པ་ལམ་གྲོགས་སུ་་་་
ཤེས་པ་ལ་ཞེན་པ་བཟློགས་པའི་ཆེད་དུ། ཡུལ་ཡུལ་ཅན་མི་སྦྱོར་མི་དམིགས་པ་མཉམ་པ་ཉིད་ཀྱི་ཡེ་ཤེས་མཐར་ཕྱིན་་་་་
སངས་རྒྱས་སོ་ཞེས་སྟོན་པ་དང་། ལ་སོགས་པའི་སྒྲས། ཆོས་མཁྱེན་གསུམ་གྱི་རྣམ་པ་མཐའ་དག་རང་བཞིན་མེད་པར་་
སྟོན་པ་དང་། བྱང་སེམས་འཕགས་པ་རྣམས་མི་དམིགས་པ་སྐྱེ་བ་མེད་པར་སྟོན་པས་དཀོན་མཆོག་གསུམ་ལ་མངོན་་་་་
༼134



པར་ཞེན་པ་དགག་པའོ། །ཞེས་སོ། །ཡང་མཆོག་གསུམ་གྱི་རྣམ་པ་བཞག་པ་དང་། སྐྱབས་སུ་འགྲོ་བའི་བསླབ་བྱ་ཕན་་་་་
ཡོན་དང་བཅས་པ་ཀུན་མཁྱེན་ཆོས་ཀྱི་རྒྱལ་པོའི་དགོངས་པ་དྲི་མ་མེད་པངེས་དོན་ཤིང་རྟ་ཆེན་མོ་ལས་ཇི་ལྟར་་་་་་་
གསུངས་པ་བཞིན་གྱི་དོན་བསྡུས་པ། གངས་ཅན་འདུལ་བ་འཛིན་པའི་ཁྱུ་མཆོག་སྔ་འགྱུར་རྙིང་མའི་མ་ཧཱ་པཎྜི་ཏ་ཆེན་
པོ་ཐུབ་བསྟན་བཤད་སྒྲུབ་རྒྱ་མཚོས།་ སྐྱབས་ཡུལ་ནི། ཉན་ཐོས་བྱེད་སྨྲ་ལྟར་ན་རྒྱལ་བའི་ཐུགས་རྒྱུད་ཀྱི་ཟད་དང་མི་སྐྱེ་
ཤེས་པའི་ཡེ་ཤེས་འཁོར་བཅས་སངས་རྒྱས། ཟུང་བཞིའི་རྒྱུད་ཀྱི་སློབ་པ་དང་མི་སློབ་པའི་ཆོས་རྣམས་དགེ་འདུན།
འཕགས་པའི་མྱང་འདས་བརྟགས་འགོགས་ཆོས་དཀོན་མཆོག་ཏུ་བཞེད། མདོ་སྡེ་པས་དོན་གཉིས་མཐར་ཕྱིན་སངས་་་
རྒྱས། འགོས་བདེན་ཆོས་ལམ་བདེན་དགེ་འདུན་དུ་བཞེད། ཐེག་ཆེན་ལྟར་ན་སྒྲིབ་གཉིས་སྤང་པའི་སངས་རྒྱས་ནི་ཟག་
མེད་ཀྱི་ཆོས་སྡེ་ཚན་ཉེར་གཅིག་གི་མང་འ་བདག་ཆོས་སྐུ་དབྱིངས་ཡེ་དབྱེར་མེད་གཟུགས་སྐུ་གཉིས་ཀྱི་འཆར་གཞིར་་་་་
• གྱུར་པ། ལོངས་སྐུ་ནི་ས་བཅུའི་འཁོར་ལ་མཚན་དཔེའི་གཟུགས་སྐུ་ངེས་པ་ལྔ་ལྡན་དུ་སྣང་བ། སྤྲུལ་པའི་སྐུ་ནི་དག་དང་
མ་དག་ལ་གང་འདུལ་དུ་སྟོན་པའོ། །ཆོས་ནི་འབྲས་བུ་འགོག་བདེན་དང་བྱ་བ་ལམ་བདེན་གྱིས་བསྡུས་པ། ལུང་རྟོགས་
གཉིས་ལས།་ ལུང་གི་ཆོས་གསུང་རབ་ཡན་ལག་བཅུ་གཉིས་རྟོགས་པའི་ཆོས་ཡོན་ཏན་གྱི་རྟེན་པ་བཅུ་དང་དེའི་རྟེན་་་་་
ལམ་ལྔ། དེའི་ཡོན་ཏན་བྱང་ཆུབ་ཕྱོགས་སོ་བདུན། གཟུང་དང་ཟད་པར་སོགས་སོ། །དགེ་འདུན་དངོས་རྒྱལ་སྲས་་་་་་
འཕགས་པའི་སར་གནས་བདག་མེད་གཉིས་རྟོགས་པ་ཇི་ལྟར་རིག་ག་དང་།་ དེས་སེམས་ཅན་ཐམས་ཅད་ལ་ཁྱབ་པར་་
མཐོང་བ་ཇི་སྙེད་རིག་པ་དང་། ཆགས་པ་ཉོན་སྒྲིབ་ཐེག་པ་ཤེས་སྒྲིབ་གཉིས་ཅི་རིགས་ལས་གྲོལ་བ་དང་རྗེས་མཐུན་་་་་
ཚོགས་སྦྱོར་བཅས་སོ། །ཞེས་དང་། ཡང་དེ་ལས། བསླབ་བྱ་དང་ཕན་ཡོན་ནི། དང་པོ་དགག་པའི་བསླབ་བྱ། སྐྱབས་་་༌་་
གཞན་མི་འཚོལ་བ་སེམས་ཅན་ལ་དངོས་བརྒྱུད་ནས་འཚེ་བ་སྤང་བ། ལམ་ལས་ལོག་པར་སྤྱོད་པ་དང་མི་འགྲོག་་་་་་
གསུམ་དང་། བསྒྲུབ་བྱ་གསུམ་ནི། སྐྱབས་འགྲོ་ཡན་ལག་དྲུག་པར། སྐུ་གཟུགས་ཚིགས་སུ་བཅས་པ་དང་། ཞལ་ནས་་་་་
གསུངས་པ་མཐའ་དག་ལ། སྐུར་པ་མི་གདབ་སྤྱི་བོར་བླང་། གང་ཟག་དག་དང་མ་དག་ལ། དམ་པར་བལྟ་བར་བྱ་བ་ཡིན།
ཞེས་པ་ལྟར་དང་། ཆ་མཐུན་གྱི་བསླབ་བྱ་རྣམ་བཅས་ཚུལ་བཞིན་བསྲུང་ངོ་། །དེ་དག་ལས་སེམས་ཅན་ལ་འཚེ་བ། ཆོས་
དང་དགེ་འདུན་རིས་མེད་ལ་མ་གུས་པ་དགོས་གལ་ཆེ་དུས་དཀོན་མཆོག་དང་འགལ་བའི་ལས་བྱེད་པ་རྣམས་ཧ་ཅང་་
འབྱུང་ཉེ་ཞིང་འདི་མེད་སྡོམ་པ་ཀུན་གྱི་རྟེན་མི་རུང་བས་གཟབ་པ་གལ་ཆེའོ། །ཕན་ཡོན་ནི་བསླུ་ན་བརྒྱད་དེ། ནང་པར་
ཆུད་པ། སྡོམ་པའི་རྟེན་གྱུར། གནོད་པས་མི་ཚུག་པ། སྡིག་སྒྲིབ་བྱང་བ། ཚོགས་ཆེན་རྫོགས་པ། ངན་འགྲོར་མི་ལྟུང་བ།
ལམ་ཁྱད་འཕགས་སྐྱེ་བ། སངས་རྒྱས་ཐོབ་པའོ། །ཞེས་སོ། །དེ་ལ་སྒྲུབ་པའི་རྟེན་འཆད་པའི་སྐབས་འདིར། ཕར་ཕྱིན་གྱི་་
རྣམ་བཤད་འཕགས་ཡུལ་པས་མཛད་པ་ཉི་ཤུ་རྩ་གཅིག་དང༌། ཁ་བ་ཅན་གྱི་ལྗོངས་འདིར་བྱུང་བའི་ཊིཀྐ་ཆེ་ཆུང་རྣམས་
ལས་ཀྱང་ནང་པ་སངས་རྒྱས་པའི་ལམ་ཐམས་ཅད་ཀྱི་གཞི་རྟེན་སྐྱབས་སུ་འགྲོ་བའི་མཐའ་དཔྱད་ལ་ཟབ་ཅིང་རྒྱ་ཆེ་་་་
བའི་ལམ་ནས་རང་བཞིན་གྱི་རྣམ་བཞག་དཔྱིས་ཕྱིན་པ་མ་གསུངས་པས་འདིར་ཡིག་ཚོགས་ལ་མ་ལྟོས་པར་འཁྲུལ་པ་
ཟད་པའི་བདག་ཉིད་ཆེན་པོ་ཀུན་མཁྱེན་ཆོས་ཀྱི་རྒྱལ་པོ་རྒྱལ་བ་ཀློང་ཆེན་རབ་འབྱམས་ཡབ་སྲས་ཀྱི་གསུང་རབ་རིན་་
135



པོ་ཆེ་རྣམས་ཀྱི་ལུང་གི་གནས་ངེས་པ་བཞིན་དུ་རྒྱ་ཆེར་བཤད་ཟིན་ཏེ་བློ་དང་སྐལ་བ་ལྡན་ཅིང་ཕྱོགས་ཞེན་གྱི་དྲི་མས་་
མ་བསླད་པའི་སྐྱེས་བུ་དག་གིས་ཚངས་གནས་ཀྱི་རྒྱན་དུ་འཛིན་པར་བྱའོ། །
བཞི་པ་ལ། སྒྲུབ་པའི་མི་མཐུན་ཕྱོགས་སྤང་བའི་རྒྱུ་ལ་གདམས་པ་དང་། སྒྲུབ་པ་ལ་གཞན་དྲིང་མི་འཇོག་པའི་རྒྱུ་་
ལ་གདམས་པ་དང་། སྒྲུབ་པའི་ཡོན་ཏན་ཕུན་སུམ་ཚོགས་པའི་རྒྱུ་ལ་གདམས་པ་དང་སྒྲུབ་པ་མཐར་ཐུག་པའི་རྒྱུ་ལ་་་་
གདམས་པ་བཞི། དང་པོ་ལེ་ལོའི་གཉེན་པོ་བརྩོན་འགྲུས་གསུམ་ལ་གདམས་པ་ནི། མ་ཞེན་སོགས་རྐང་པ་གཉིས། བརྩོན་
འགྲུས་གསུམ་གྱི་རང་བཞིན་དཔྱིས་ཕྱིན་པ་ཤེས་པར་འདོད་ན་ངེས་དོན་ཤིང་རྟ་ཆེན་མོ། སྡོམ་པ་གསུམ་རྣམ་པར་ངེས་
པའི་བསྟན་བཅོས་ལས་བྱང་སེམས་ལེའུའི་སྐབས་དང་། བདེན་པ་གཉིས་ཀྱི་ཤིང་རྟ་སོགས་ལས་རྟོགས་པར་བྱ་བ་ཁོ་ན་
སྟེ། འདིར་ནི་ཡི་གེ་མངས་ཀྱིས་དོགས་པས་མ་བཀོད་དོ། །གཉིས་པ་གཞན་དྲིང་མི་འཇོག་པའི་རྒྱུ་སྤྱན་ལྔ་ལ་གདམས་པ་
ནི། སྤྱན་ལྔ་དང་ནི། ཞེས་གསུངས། སྤྱན་ལྔའི་རྣམ་བཞག་ལ་མི་ཕམ་འཇམ་པའི་དབྱངས་ཀྱིས་ཕར་ཕྱིན་ཊཱིཀྐ་ལས། རྩྭ་་་
འཕྲུལ་གྱི་རྐང་པ་ལ་བརྟེན་པའི་དབང་པོ་དཔག་ཚད་བརྒྱ་ནས་སྟོང་གི་བར་གཟུགས་ཕྲ་རགས་མཐོང་བ་ཤ་ཡི་སྤྱན་་་་་
བསམ་གཏན་པར་མ་ངེས་ཤིང་རྟེན་གང་དུ་སྐྱེས་པའི་སས་བསྡུས་པའི་དབང་པོ་གཟུགས་ཅན་པའོ། །ཚེ་སྔ་མར་བསམ་
གཏན་པ་སྒོམ་པའི་རྣམ་སྨིན་ལས་ཚེ་འདིར་འབད་མེད་དུ་འབྱུང་བ་འཆི་འཕོ་དང་སྐྱེ་བ་མཐོང་བ་ལྷ་ཡི་སྤྱན། འདི་དང་
ལྷ་ཡི་མིག་གི་མངོན་ཤེས་ཀྱི་ཁྱད་ཚེ་འདིར་བསམ་གཏན་གྱི་འདུ་བྱེད་ལས་བྱུང་མ་བྱུང་ཙམ་མོ། །ཆོས་ཉིད་བདེན་མཐོང་
ངམ་རྣམ་པར་མི་རྟོག་ཡེ་ཤེས་ས་བཅུའི་མཉམ་གཞག་རྣམས་ཤེས་རབ་ཀྱི་སྤྱན། འདི་དང་དོན་དམ་སེམས་བསྐྱེད་གཅིག
ལུང་རྟོགས་ཀྱི་ཆོས་དང༌། དབང་པོ་རྣོ་རྟུལ་སོགས་རྒྱུད་ཚོད་ཤེས་པ་ཆོས་ཀྱི་སྤྱན། འདི་དང་ཕ་རོལ་སེམས་ཤེས་ཀྱི་ཁྱད་
པར་ཡུལ་གྱི་ཁྱད་པར་དུ་བྱས་ན། འདི་འཕགས་རྒྱུད་ཀྱི་རྟོགས་པ་ཁོ་ན་དང་། གཅིག་ཤེས་ཀྱི་ཡུལ་གཞན་རྒྱུད་ཤེས་པ་་་
ཐམས་ཅད་དོ། །ཆོས་ཐམས་ཅད་མངོན་པར་བྱང་ཆུབ་པར་རྟོགས་པས་སངས་རྒྱས་ཀྱི་སྤྱན། ཞེས་སོ། །སྤྱན་ལྔའི་མཐའ་
དཔྱད་རྒྱས་པ་ཀུན་མཁྱེན་ཡབ་སྲས་ཀྱི་གསུང་རབ་དྲི་མ་མེད་པའི་དགོངས་པ་བཞིན་ཁོ་བོ་ཅག་གིས་ལོགས་སུ་བཀོད་་་
པ་ལས་ཤེས་པར་བྱའོ། །གསུམ་པ་བསྒྲུབ་པ་ཕུན་སུམ་ཚོགས་པའི་རྒྱུ་མངོན་ཤེས་དྲུག་ལ་གདམས་པ་ནི། མངོན་ཤེས་ཀྱི།
ཡོན་ཏན་དྲུག ཞེས་གསུངས། མངོན་ཤེས་དྲུག་ནི། ཕར་ཕྱིན་ཊཱིཀྐ་ལས། བསམ་གཏན་སྒོམ་སྟོབས་ལས་བྱུང་བ་བསམ་་་
གཏན་པའི་སས་བསྡུས་པ་མིག་དབང་དྭངས་པས། ཐག་ཉེ་རིང་གཟུགས་ཕྲ་རགས་སེམས་ཅན་འཆི་འཕོ་དང་སྐྱེ་བ་ཤེས་
པ་ལྷ་ཡི་མིག་གི་མངོན་ཤེས། གོང་སས་བསྡུས་པའི་རྣ་དབང་ལ་བརྟེན་ནས་ཐག་ཉེ་རིང་གི་སྒྲ་སྐད་ཐམས་ཅད་ཤེས་པ་
ལྷ་ཡི་རྣ་བའི་མངོན་ཤེས་དང་། བསམ་གཏན་ལ་ བརྟེན་ནས་གཞན་སེམས་ཇི་ལྟར་འགྱུར་བ་ཤེས་པ་ཕ་རོལ་སེམས་
ཤེས་ཀྱི་མངོན་ཤེས། བསམ་གཏན་ལ་བརྟེན་པའི་སེམས་ཅན་གྱིས་རང་གཞན་རྣམས་ཚེ་རབས་སྔ་མ་རྣམས་སུ་གང་དུ་་
སྐྱེས་ནས་བདེ་སྡུག་སོགས་ཅི་མྱོང་བ་ཐམས་ཅད་ཤེས་པ་སྔོན་གནས་རྗེས་སུ་དྲན་གྱི་མངོན་ཤེས་དང་། བསམ་གཏན་གྱི་
སེམས་ལ་བརྟེན་ནས། མང་པོ་གཅིག་ཏུ་བྱེད་པ་དང་། གཅིག་དུ་མར་བསྒྱུར་བ་སོགས་རྣམ་པ་སྣ་ཚོགས་ཀྱི་བྱ་བ་སྟོན་པ་
རྫུ་འཕྲུལ་གྱི་མངོན་ཤེས་དང༌། ཟག་པ་ཟད་པའི་མངོན་ཤེས་བཅས་མངོན་ཤེས་ཀྱི་ཡོན་ཏན་དྲུག་པོ་སེམས་ཅན་རྣམས་
136



མཉམ་ཉིད་ལ་དགོད་པ་དང་། འཕགས་པའི་སྐྱེ་བོ་བྱམས་པ་དང་། ཡིད་དུ་འོང་བའི་ཡུལ་དང་ཕྲད་པ་དང་། ལྷ་རྣམས་
ཀྱིས་ཕྱག་བྱ་བར་འོས་པ་དང་། ལུང་བསྟན་པ་ཐོབ་པའི་ཕྱིར། ཀུན་རྫོབ་ཏུ་རང་རྒྱུད་ལ་སྐྱེད་ཚུལ་དང་། དོན་དམ་པར་
སྤྲོས་པ་ཞི་བར་རྟོགས་པའོ། །ཞེས་སོ། །ཡང་མཁས་པའི་ཚུལ་ལ་འཇུག་པའི་སྒོ་ཞེས་བྱ་བའི་བསྟན་བཅོས་ལས་མངོན་་་་
ཤེས་ཀྱི་རྣམ་པར་བཞག་པ་འདི་ལྟར་གསུངས་སྟེ། མངོན་ཤེས་ལྔ་ལས་ལྷའི་མིག་གི་མངོན་ཤེས་ནི་བསམ་གཏན་བསྒོམ་་
པའི་སྟོབས་ལས་བྱུང་བའི་བསམ་གཏན་པའི་སས་བསྡུས་པའི་མིག་གི་དབང་པོ་དྭངས་པ་ལ་བརྟེན་ནས་ཐག་ཉེ་རིང་གི་
གཟུགས་ཕྲ་རགས་ཐམས་ཅད་སེམས་ཅན་རྣམས་འཆི་འཕོ་བ་དང་གང་དུ་སྐྱེ་བ་ཤེས་པའོ། །ལྷའི་རྣ་བའི་མངོན་ཤེས་ནི་
གོང་བཞིན་གོང་སས་བསྡུས་པའི་རྣ་དབང་ལ་བརྟེན་ནས་ཐག་ཉེ་རིང་གི་སྒྲ་དང་སྐད་ཐམས་ཅད་ཤེས་པའོ། །ཕ་རོལ་་་
སེམས་ཤེས་ཀྱི་མངོན་ཤེས་ནི་བསམ་གཏན་ལ་བརྟེན་ནས་གཞན་གྱི་སེམས་ཇི་ལྟ་བར་གྱུར་པ་ཤེས་པའོ། །སྔོན་གནས་་་
རྗེས་དྲན་གྱི་མངོན་ཤེས་ནི་བསམ་གཏན་ལ་བརྟེན་པའི་སེམས་ཀྱི་རང་བཞིན་རྣམས་ཚེ་རབས་སྔ་མ་རྣམས་སུ་གང་དུ་་
སྐྱེས་ནས་བདེ་སྡུག་སོགས་ཅི་མྱོང་བ་ཐམས་ཅད་ཤེས་པའོ། །རྫུ་འཕྲུལ་གྱི་མངོན་ཤེས་ནི་བསམ་གཏན་གྱི་སེམས་ལ་་་་
བརྟེན་ཏེ། མང་པོ་གཅིག་ཏུ་བྱེད་པ་དང་། གཅིག་དུ་མར་བསྒྱུར་བ་དང་། འོད་འབྱིན་པ་དང་། མེ་འབར་ཞིང་ཆུ་འབྲུབ་
པ་སོགས་རྣམ་པ་སྣ་ཚོགས་ཀྱི་བྱ་བ་སྟོན་པའོ། །འདི་ལྔ་བསམ་གཏན་བཞི་གང་རུང་ལ་བརྟེན་ནས་སྒྲུབ་པ་ཡོད་ཀྱང་།
བྱང་ཆུབ་སེམས་པས་བསམ་གཏན་བཞི་པ་ཤིན་ཏུ་དག་པ་ལ་བརྟེན་ནས་སོ་སོའི་རྣམ་གནས་ཡིད་ལ་བྱེད་པ་ལས་་་་་་་
བསྒྲུབ་ཅིང་དེ་ཡང་རྣམ་པར་མི་རྟོག་པའི་ཡེ་ཤེས་ཀྱིས་ཟིན་པའི་སྒོ་ནས་འཇིག་རྟེན་པ་དང་ཉན་རང་རྣམས་ལས་ཁྱད་
པར་དུ་འཕགས་པ་ཡིན་ནོ། །ཞེས་དང་། ཡང་དེ་ལས། འདི་ལྔའི་སྟེང་དུ་ཟག་པ་ཟད་པའི་མངོན་ཤེས་བསྣན་ན་དྲུག་ཏུ་
འགྱུར་རོ། །ཞེས་སོ། །མངོན་ཤེས་དྲུག་གི་མཐའ་དཔྱད་རྒྱས་པ་རྒྱལ་དང་རྒྱལ་བའི་སྲས་ཀྱི་དགོངས་པ་དྲི་མ་མེད་པ་ཉིད་
ཀུན་མཁྱེན་ཆོས་ཀྱི་རྒྱལ་པོའི་གསུང་རབ་ལས་ཇི་ལྟར་འབྱུང་བའི་དགོངས་པ་བཞིན་ཁོ་བོས་ལོགས་སུ་བཀོད་པ་ལས་་་་
རྟོགས་པར་བྱའོ། །བཞི་པ་སྒྲུབ་པ་མཐར་ཐུག་པའི་རྒྱུ་མཐོང་སྒོམ་གྱི་ལམ་ལ་གདམས་པ་ནི། མཐོང་ལམ་སོགས། འདིར་
མཐོང་སྒོམ་གཉིས་ཀྱི་མཐའ་དཔྱད་པ་ལ་ཀུན་མཁྱེན་འཇིགས་མེད་གླིང་པས་བདེན་པ་གཉིས་ཀྱི་ཤིང་རྟ་ལས། ཆོས་ཉིད་
དངོས་སུ་མཐོང་བས་ན་མཐོང་ལམ་ཞེས་བྱ་སྟེ། དེའི་མཚན་ཉིད་ནི་ཆོས་ཀྱི་མིག་རྡུལ་མེད་ཅིང་དྲི་མ་དང་བྲལ་བ་རྣམ་
པར་དག་གོ་ཞེས་བློ་གྲོས་རབ་གསལ་གྱིས་ཞུས་པའི་མདོ་ལས་བཤད་པས་མཐོང་ལམ་ཡིན་ལ། ཤིན་ཏུ་རྣམ་པར་དགེ་་་
ཞེས་པ་ནི་ས་བརྒྱུད་པའི་ཡེ་ཤེས་སོ། །ལུས་ཀྱི་རྟེན་ནི་འགྲོ་བ་ལྔ་གང་རུང་ལ། བསམ་པའི་རྟེན་ནི་བསམ་གཏན་བཞི་པའོ། །
དེ་ལ་ཆོས་གང་མངོན་དུ་གྱུར་པས་མྱ་ངན་ལས་འདས་པ་ཐོབ་པར་འགྱུར་བའི་ཆོས་ནི་མཐོང་ལམ་གྱི་རྟེན་བྱང་ཆུབ་ཀྱི་
ཡན་ལག་བདུན་ཡིན་ཏེ། བཤེས་སྤྲིང་ལས། དྲན་དང་ཆོས་རབ་རྣམ་འབྱེད་བརྩོན་འགྲུས་དང་། །དགའ་དང་ཤིན་ཏུ་་་་
སྦྱངས་དང་ཏིང་འཛིན་དང་། །བཏང་སྙོམས་འདི་བདུན་བྱང་ཆུབ་ཡན་ལག་སྟེ། །མྱ་ངན་འདས་ཐོབ་བགྱིད་པའི་དགེ་་
ཚོགས་ལགས། །ཞེས་པ་ལས། དྲན་པ་ནི་དམིགས་པ་མ་བརྗོད་པའོ། །ཆོས་རབ་ཏུ་འབྱེད་པ་ནི། ཐེག་པ་ཆེན་པོའི་ཆོས་་་
བཟོད་ཆོས་ཤེས་རྗེས་བཟོད་རྗེས་ཤེས་འཁོར་དང་བཅས་པའི་མཚན་ཉིད་འབྱེད་པའི་ཤེས་རབ་གང་ཡིན་པའོ། །བརྩོན་
137



འགྲུས་ནི་དེའི་རང་བཞིན་ལ་མངོན་པར་སྤྲོ་བའོ། །དགའ་བ་ནི་དམིགས་པ་དེ་ཉིད་ལ་ཡིད་སྤྲོ་བ་གང་ཡིན་པའོ། །ཤིན་་
ཏུ་སྦྱངས་པ་ནི་ལུས་དང་སེམས་ལས་སུ་རུང་བ་གང་ཡིན་པའོ། །ཏིང་ངེ་འཛིན་ནི་སེམས་རྩེ་གཅིག་པ་ལས་གཞན་དུ་མ་
གྱུར་པའོ། །བཏང་སྙོམས་ནི་སེམས་དང་སེམས་ལས་བྱུང་བ་རྣམས་རྣལ་དུ་འདུག་པ་དང་ལྷུན་གྱིས་གྲུབ་པ་གང་ཡིན་་་
པའོ། །ཆོས་བདུན་པོ་འདི་དག་ནི་མཐོང་བའི་ལམ་བྱང་ཆུབ་ཟག་པ་མེད་པའི་ཡན་ལག་ཏུ་གྱུར་པའི་བྱང་ཆུབ་ཀྱི་ཡན་་
ལག་ཅེས་འཁོར་དུ་གྱུར་པར་བསྟན་ཏོ། །ངོ་བོ་ནི་རང་གི་ངོ་སྐལ་དུ་གྱུར་ཚད་ཀྱི་མཐོང་སྤངས་ཉོན་སྒྲིབ་དང་། ཤེས་་་་་
སྒྲིབ་གཉིས་ཀྱི་ཆ་ལས་གྲོལ་བ་སྟེ། དབུས་མཐའ་ལས། ཉོན་མོངས་པ་ཡི་སྒྲིབ་པ་དང་། །ཤེས་བྱའི་སྒྲིབ་པ་གཉིས་སུ་བསྟན། །
དེ་ཡི་སྒྲིབ་པ་ཐམས་ཅད་དེ། །དེ་ཟད་ནས་ནི་གྲོལ་བར་འདོད། །ཅེས་སོ། །དེ་ཡང་ཉོན་ཤེས་གཉིས་ཀྱི་སྒྲིབ་པའི་ཁྱད་་་་
པར་ནི། རྒྱུད་བླ་མར། སེར་སྣ་ལ་སོགས་རྣམ་རྟོག་གང་། ཉོན་མོངས་པ་ཡི་སྒྲིབ་པར་འདོད། འཁོར་གསུམ་རྣམ་པར་རྟོག་
པ་གང་། དེ་ནི་ཤེས་བྱའི་སྒྲིབ་པར་འདོད། ཅེས་པས། སེམས་རབ་ཏུ་མ་ཞི་བར་བྱེད་པ་གང་མི་དགེ་བའམ། ལུང་དུ་མ་ས
བསྟན་པའི་སྒྲིབ་པ་སེར་སྣ་ལ་སོགས་པ་ནི་ཉོན་སྒྲིབ་ཡིན་ལ། འཁོར་གསུམ་ལ་བདེན་ཞེན་དང་བཅས་པའི་དགེ་བ་ཟག་
བཅས་སམ། མ་བསྒྲིབས་ལུང་མ་བསྟན་གྱི་ངོ་བོ་གཟུང་འཛིན་གྱི་རྟོག་པ་ཡུལ་ཡུལ་ཅན་དུ་འབྲེལ་བ་ནི་ཤེས་སྒྲིབ་ཡིན་ནོ། །
དེའང་ཉོན་སྒྲིབ་ཀུན་བརྟགས་རྣམས་ནི་མཐོང་སྤངས་ཡིན་ལ། ལྷན་སྐྱེས་ནི་བསྒོམ་སྤང་ཡིན་ནོ། །དེ་བཞིན་དུ་ཤེས་སྒྲིབ་
གཟུང་འཛིན་གྱི་རྟོག་པ་རགས་པ་རྣམས་ནི་མཐོང་སྤང་ཡིན་ལ། ཕྲ་བ་རྣམས་ནི་སྒོམ་སྤང་ཡིན་ནོ། །རྣམ་གྲངས་ནི། ཀུན་
བརྟགས་གང་ཞིག་མཐོང་ལམ་གྱི་གནོད་བྱར་གྱུར་པ་ནི་མཐོང་སྤང་གི་མཚན་ཉིད་དོ། །དབྱེ་ན། ངོ་བོའི་སྒོ་ནས་འདོད་
ཆགས། ཁོང་ཁྲོ། ང་རྒྱལ། མ་རིག་པ། ཐེ་ཚོམ་མོ། །ལོག་པར་འཇུག་ཚུལ་གྱི་སྒོ་ནས་འཇིག་ཚོགས་ལ་ལྟ་བ། མཐར་འཛིན་
པའི་ལྟ་བ། ལོག་པར་ལྟ་བ། ལྟ་བ་ལ་མཆོག་ཏུ་འཛིན་པའི་ལྟ་བ། ཚུལ་ཁྲིམས་དང་བརྟུལ་ཞུགས་མཆོག་ཏུ་འཛིན་པའི་ལྟ་
བ་སྟེ་ལྔ་དང་། འདོད་ཆགས། ཁོང་ཁྲོ། ང་རྒྱལ། མ་རིག་པ། ཐེ་ཚོམ་སྟེ་ལྟ་མིན་ལྔ་བསྡོམས་པས་བཅུའོ། །དེའང་དམིགས་
པ་དང་། ཁམས་དང་། ལོག་པར་འཇུག་ཚུལ་གྱི་སྒོ་ནས་དབྱེ་ན་མཐོང་སྤང་བརྒྱད་ཅུ་རྩ་གཉིས་སོ། །དེའང་ལྟ་བ་ལྔས་་་
བདེན་པ་བཞི་ལ་ཞུགས་པ་དང་། ལྟ་མིན་ལྔས་རྗེས་སུ་མཐུན་པར་ཞུགས་པ་ལ་སོགས་པའི་རྣམ་གཞག་ཤེས་པར་འདོད་
ན་གྲུབ་མཐའ་རིན་པོ་ཆེར་བལྟའོ། །འདིར་ནི་དེ་དག་གི་ཕྲ་རྒྱས་སྤངས་པའི་འབྲས་བུ་ཡེ་ཤེས་སྐྱེ་བ་ལ་ལྟོས་ནས་ས་དང་
པོའི་ངེས་པ་ཅུང་ཟད་བཞག་ན། མདོ་སྡེ་རྒྱན་ལས། བྱང་ཆུབ་ལ་ནི་ཉེ་བ་དང་། །སེམས་ཅན་དོན་འགྲུབ་མཐོང་བ་ལ། །
རབ་ཏུ་དགའ་བ་སྐྱེ་འགྱུར་ཏེ། །དེ་ཕྱིར་རབ་དགའ་ཞེས་བྱར་བརྗོད། །ཅེས་པ་ལྟར། འཇིག་རྟེན་ལས་འདས་པའི་ཡེ་ཤེས་
ཐོག་མར་ཐོབ་པ་དེའི་ཚེ་སྤང་བྱ་ས་བོན་དང་བཅས་པ་འགག་པ་དུས་མཉམ། སོ་སོར་རྟོག་པའི་ཤེས་རབ་ཀྱིས་བདག་་་་
མེད་གཉིས་མངོན་སུམ་དུ་རྟོགས། ཆོས་ཀྱི་དབྱིངས་དེ་རང་གཞན་ཐམས་ཅད་ལ་ཀུན་ཏུ་འགྲོ་བ་དང་། ཁྱད་པར་རྟོགས་
པས་བདག་གཞན་མཉམ་པ་ཉིད་ཀྱི་བྱང་ཆུབ་ཀྱི་སེམས་རྟོགས། སྔོན་མེད་པའི་དགའ་བ་རྒྱ་ཆེན་པོ་ཐོབ་པས་ན་ས་དང་
པོ་རབ་ཏུ་དགའ་བ་ཞེས་བྱ་སྟེ། དུས་སྐད་ཅིག་མ་གཅིག་ལ་སངས་རྒྱས་བརྒྱའི་ཞལ་བལྟ་བ་དང་། སངས་རྒྱས་བརྒྱས་་་
བྱིན་གྱིས་བརླབས་པར་ཤེས་པ་དང་། སྤྲུལ་པ་བརྒྱ་འབྱེད་པ་དང་། དུས་བསྐལ་པ་བརྒྱར་སྟོན་པ་དང་། སྔོན་དང་ཕྱི་་་་
138



མའི་གནས་བརྒྱ་ལ་ཡེ་ཤེས་ཀྱི་གཟིགས་པ་འཇུག་པ་དང་། ཏིང་ངེ་འཛིན་བརྒྱ་ལ་སྙོམས་པར་འཇུག་ཅིང་ལྡང་བ་དང་།
སེམས་ཅན་བརྒྱ་སྨིན་པར་བྱེད་པ་དང་། ཞིང་ཁམས་བརྒྱ་གཡོ་བར་བྱེད་པ་དང་། ཞིང་ཁམས་བརྒྱ་འོད་ཀྱིས་གསལ་་་
བར་བྱེད་པ་དང་། ཆོས་ཀྱི་སྒོ་བརྒྱ་འབྱེད་པ་དང་། རང་གི་ལུས་བརྒྱར་སྟོན་པ་དང་། ལུས་རེ་རེ་ལ་འཁོར་ཕུན་སུམ་་་་་
ཚོགས་པ་བརྒྱ་བརྒྱས་བསྐོར་བར་སྟོན་པ་དང་། འཛམ་བུའི་གླིང་ལ་དབང་བའི་སྐྱེ་བ་འཛིན་ནུས་སོ། །ཞེས་དང་། ཡོང་་
དེ་ལས། དེ་ལྟར་ཡེ་ཤེས་ཀྱི་རང་བཞིན་མཐོང་ཟིན་སྒོམ་པར་བྱེད་པས་ན་སྒོམ་པའི་ལམ་སྟེ། དེའི་མཚན་ཉིད་ནི་ཐེག་་་
ཆེན་གྱི་མཐོང་ལམ་རྫོགས་པའི་ཕྱི་ནས་འབྱུང་ཞིང་ཐེག་ཆེན་གྱི་དགེ་བས་བསྡུས་པ་གོང་ཞིག་ཐེག་ཆེན་མི་སློབ་པའི་་་་
ལམ་གྱི་སྐད་ཅིག་མ་དང་པོ་ཤེས་རྒྱུད་ལ་སྐྱེ་བའི་རྒྱུར་གྱུར་པའོ། །ལུས་ཀྱི་རྟེན་ནི་གླིང་གསུམ་གྱི་སྐྱེས་པ་དང་། བུད་མེད་
འདོད་གཟུགས་ཀྱི་ལྷ་དང་བཅས་པ་ལ་སྐྱེ་བ་ཤས་ཆེ་ཞིང་། མདོ་སྡེ་རྒྱན་ལས། བསམས་བཞིན་སྲིད་པ་ལེན་པ་དང་། །
ཞེས་པས་གཞན་ལའང་སྐྱེ་མི་རུང་བའི་མཐའ་མ་བཀག་གོ །བསམ་པའི་རྟེན་ནི་བསམ་གཏན་བཞི་བའོ། །དེའང་མཚན་
གཞི་ས་བཅུའི་རང་བཞིན་གྱི་འཁོར་དུ་གཏོགས་པའི་དགེ་བ་ནི་འཕགས་པའི་ལམ་ཡན་ལག་བརྒྱད་ཡིན་ཏེ། བཤེས་སྤྲིང་
ལས། ཡང་དག་ལྟ་དང་འཚོ་དང་རྩོལ་བ་དང་། དྲན་དང་ཏིང་འཛིན་ངག་དང་ལས་མཐའ་དང་། ཡང་དག་རྟོག་ཉིད་་་་
ལམ་གྱི་ཡན་ལག་བརྒྱུད། ཅེས་པ་ལས། ཡང་དག་པའི་ལྟ་བ་ནི་ཟག་པ་མེད་པའི་ཤེས་རབ་བོ། །ཡང་དག་པའི་འཚོ་བ་ནི་
ཁ་གསགས་དང་ལོག་པའི་འཚོ་བ་སྤངས་བའོ། །ཡང་དག་པའི་རྩོལ་བ་ནི་བརྩོན་འགྲུས་ཏེ། དེ་ཡང་ཡང་དག་སྤོང་བ་་་
བཞི་ཉིད་དོ། །ཡང་དག་པའི་དྲན་པ་ནི་དམིགས་པ་མ་བརྗོད་པའོ། །འདི་ཡང་དྲན་པ་ཉེ་བར་གཞག་པ་བཞི་དང་མཐུན་
ཏེ། དྲན་པ་ཉིད་དྲན་པ་ཉེ་བར་འཇོག་པ་ནི་དྲན་པ་ཉེ་བར་འཇོག་པ་ཡིན་པའི་ཕྱིར་རོ། །དེ་ཡང་ཡང་དག་གི་དྲན་པའི་
མཚན་ཉིད་མཐར་ཐུག་པ་ནི་ཤེས་རབ་ཉིད་ཡིན་ཏེ། བཤེས་སྤྲིང་གི་འགྲེལ་པར། གང་དག་འདིས་དྲན་པ་ཉེ་བར་འཇོག་
པ་ཞེས་འཆད་པ་དེ་དག་གི་གཞུང་ལུགས་ཀྱིས་ནི་དྲན་པ་ཉེ་བར་གཞག་པ་ཤེས་རབ་ཡིན་ནོ། །ཞེས་བཤད་དོ། །ཡ་་་་་
དག་པའི་ཏིང་ངེ་འཛིན་ནི་བསམ་གཏན་བཞི་བའོ། །ཡང་དག་པའི་ངག་ནི་ངག་ལ་བརྟེན་པའི་དགེ་བའི་ལས་ལམ་་་
བཞིའོ། །ཡང་དག་པའི་ལས་ཀྱི་མཐའ་ནི་ལུས་ཀྱི་མི་དགེ་བའི་ལས་ཀྱི་ལམ་སྤོང་བའི་རང་བཞིན་གསུམ་མོ། །ཡང་དག་་
པའི་རྟོག་པ་ནི་གནོད་སེམས་མེད་པ་དང་། ངེས་པར་འབྱུང་བ་དང་། དགེ་བའི་རྟོག་པ་རྣམ་པ་དུ་མ་སྙེད་ཡིན་ནོ། །དེ་་
ལྟར་འཕགས་པའི་ལམ་ཡན་ལག་བརྒྱད་པོ་འདི་ནི་ཞི་བའི་གནས་ཏེ། མྱ་ངན་ལས་འདས་པ་ཐོབ་པར་བྱ་བའི་ཕྱིར་་་་་་
བསྒོམ་པས་ན། འདི་ནི་ཞི་བར་བགྱི་སླད་བསྒོམ་པར་བགྱི། །ཞེས་པ་ལ་སོགས་པ་བསྟན་ཏོ། །དེའང་སེར་སྣ་ལ་སོགས་་་་་
པའི་མི་མཐུན་ཕྱོགས་བཅུ་སེལ་བ་ལ་ལྟོས་ནས་ས་བཅུར་ངེས་པ་ནི། ཕལ་པོ་ཆེ་ལས། ཀྱེ་རྒྱལ་བའི་སྲས་དག་ས་བཅུ་བོ་
འདི་དག་ལ་མི་མཐུན་པའི་ཕྱོགས་བཅུ་དག་པར་བྱ་བའི་ཕྱིར་ཕ་རོལ་ཏུ་ཕྱིན་པ་བཅས་ལྷག་པར་ཕྱེ་བ་ཡིན་ནོ། །ས་དང་
པོར་ནི་སྦྱིན་པའི་ཕ་རོལ་ཏུ་ཕྱིན་པ་གཙོ་ཆེར་སྤྱོད་ལ། ལྷག་མ་རྣམས་ཀྱང་ཅི་ནུས་ནུས་སུ་མི་བསྒྲུབ་པ་ནི་མ་ཡིན་ནོ། །
ཞེས་པ་ནས་ཡེ་ཤེས་ཀྱི་ཕ་རོལ་ཏུ་ཕྱིན་པའི་བར་ངེས་འགྲོ་བར་གསུངས་སོ། །དེའི་སྤང་བྱ་བཅུ་ནི། སེར་སྣ་དང་། འཚལ་
བའི་ཚུལ་ཁྲིམས་དང་། ཁོང་ཁྲོ་དང་། ལེ་ལོ་དང་། རྣམ་གཡེང་དང་། ཤེས་རབ་འཆལ་བ་དང་། ཐབས་ལ་མི་མཁས་པ་་་
139



དང་། སྟོབས་ལ་སྒྲིབ་པ་དང༌། སྨོན་པའི་དོན་མི་འགྲུབ་པ་དང་། ཤེས་བྱའི་སྒྲིབ་པ་སྟེ་སྤང་བྱ་བཅུ་སྤངས་པ་གང་ཞིག་་་
དེའི་ངོ་བོ་ཉིད་ཡིན་པར་རིག་པར་བྱའོ། །ཞེས་དང་། ཡང་དེ་ལས། དེའང་བསྒོམ་པའི་ལམ་འདིར་ས་དགུའི་དྲི་མ་སྤོང་
བའི་གཉེན་པོའི་ཁྱད་པར་ལ་ལྟོས་ནས་སྦྱོར་བའི་ལམ་དང་། བར་ཆད་མེད་ལམ་དང་། རྣམ་གྲོལ་གྱི་ལམ་དང་། ཁྱད་་་་་
པར་གྱི་ལམ་ཞེས་གྲངས་ངེས་བཞིར་གནས་པ་ལས། སྔ་མ་གཉིས་ནི་སྤོང་བའི་གཉེན་པོའོ། །བར་པ་ནི་རྟེན་གྱི་གཉེན་་་
པོའོ། །ཐ་མ་ནི་ཐག་བསྲིང་གི་གཉེན་པོའོ། །ལམ་གྱི་གདགས་གཞིའང་སའི་སྔོན་རོལ་རང་རྒྱུད་པ་དེ་ཉིད། ས་དེ་སའི་
སྤང་བྱ་གེགས་སུ་གྱུར་པ་རང་ས་སྤོང་བ་ལ་ནི་སྦྱོར་བའི་ལམ་ཞེས་བྱའོ། །ས་དེ་དངོས་དང་པོར་སྐྱེ་བཞིན་པས་དྲི་མ་ངོ་
སྐལ་དེའི་ས་བོན་དངོས་སུ་སྤངས་པ་ནི་བར་ཆད་མེད་ལམ་མོ། །ས་དེའི་སྐད་ཅིག་གཉིས་པ་ནས་དངོས་གཞིར་གྱུར་པ་
རྣམས་ནི་རྣམ་གྲོལ་གྱི་ལམ་མོ། །སའི་མཇུག་ཐོགས་སུ་ཡོན་ཏན་ཁྱད་པར་ཅན་ཐོབ་ནས་ས་གོང་མར་འགྲོ་བཞིན་པ་ནི་་
ཁྱད་པར་གྱི་ལམ་མོ། །སྤངས་པའི་ཁྱད་པར་ནི་མཐོང་སྤང་མ་ལུས་པ་སྤངས། སྒོམ་སྤང་ངོ་སྐལ་གྱི་རགས་པ་རྣམས་་་་་་
སྤངས། ཕྲ་བ་སྤོང་བཞིན་པ་ལ་འཇུག་པའོ། །ཞེས་སོ། །གདམ་ངག་གི་སྐབས་འདིར་སྒྲུབ་པ་མཐར་ཐུག་པའི་རྒྱུ་མཐོང་་་
སྒོམ་གཉིས་ཀྱི་རྣམ་བཞག་ལ་དེ་སྔོན་བྱོན་པའི་ཕར་ཕྱིན་ཊཱིཀྐ་རྣམས་ལས་མདོ་ཙམ་ལས་མཐའ་དཔྱད་དཔྱིས་ཕྱིན་པ་མ་
བྱུང་བས་འདིར་ཀུན་མཁྱེན་བླ་མ་འཇིགས་མེད་གླིང་པའི་གསུང་རབ་ཀྱི་གནས་ངེས་པས་ཡིག་ཚོགས་ལ་མ་འཛེམས་་་
པར་རྒྱ་ཆེར་བཀོད་པ་ལགས་སོ། །དེ་ལ་གདམ་ངག་གི་མཇུག་སྡུད་ནི། ཕར་ཕྱིན་ཊཱིཀྐ་ལས། དེ་དག་ཀྱང་སྒྲུབ་པའི་རྣམ་པ།
དམིགས་པ། རྟེན། འགལ་རྐྱེན་སྤོང་བ། མཐུན་རྐྱེན་སྒྲུབ་པ་རྣམས་ཀྱིས་གདམ་ངག་གི་གྲངས་བཅུ་ཡི་བདག་ཉིད་དུ་ངེས་
པར་བྱའོ། །ཞེས་སོ། །རྣམ་མཁྱེན་མཚོན་བྱེད་ཀྱི་ཆོས་གཉིས་པ་གདམ་ངག་གི་དཀའ་བའི་གནད་རྣམས་ཀུན་མཁྱེན་ཆོས་
ཀྱི་རྒྱལ་པོ་དྲི་མེད་འོད་ཟེར་ཡབ་སྲས་རྒྱུད་པ་དང་བཅས་པའི་གསུང་རབ་རིན་པོ་ཆེ་རྣམས་ཀྱི་ལུང་གི་གནས་ངེས་པས་
རྒྱ་ཆེར་བཤད་ཟིན་ཏེ། སངས་རྒྱས་ཀྱི་བསྟན་པའི་ལུས་ཡོངས་སུ་རྫོགས་པ་འ་ལ་མེད་གནད་གཅིག་ཏུ་འདྲིལ་བའི་སྔ་
འགྱུར་རང་ལུགས་དྲི་མ་མེད་པ་འཛིན་པར་འདོད་པའི་བློ་གསལ་རྣམས་ཀྱིས་ཐོས་བསམ་གྱི་དཔལ་དུ་མཛོད་ཅིག
གཉིས་པ་རྟོགས་དཀའ་བ་དགེ་འདུན་དཀོན་མཆོག་གི་རྣམ་བཞག་བྱེ་བྲག་ཏུ་བཤད་པ་ནི། དབང་པོ་སོགས་རྐང་
པ་འདིར་མཚོན་བྱེད་དཔེ་དང་མཚོན་བྱ་དོན་གྱི་དགེ་འདུན་བཅས་པའི་རྣམ་བཞག་དཔྱིས་ཕྱིན་པ་ཀུན་མཁྱེན་ཡབ་་་
སྲས་ཀྱི་རིང་ལུགས་པ་ཆེན་པོ་མི་འཕྲོག་པའི་མཁྱེན་རབ་དང་ཐུགས་རྗེ་མངའ་བ་མདོ་སྔགས་བསྟན་པའི་ཉི་མས་ཕར་་
ཕྱིན་ཊཱིཀྐ་ལས། མཚོན་བྱེད་དཔེའི་དགེ་འདུན་ཉན་རང་གི་རྟེན་ཅན་གྱིས་མཚོན་པའི་མཚོན་བྱ་དོན་གྱི་དགེ་འདུན་ཉན་
རང་གི་མིང་ཅན་ཏེ། དེ་ལ་ཞུགས་པ་དང་། འབྲས་གནས་ཀྱི་གང་ཟག་གཉིས་ཀྱི། དང་པོ་ནི། དབང་པོ་རྟུལ་དང་རྣོན་པོ་
དག །ཅེས་དབང་རྟུལ་དད་པའི་རྗེས་འབྲངས་དང་། དབང་རྣོན་ཆོས་ཀྱི་རྗེས་འབྲངས་དང་། གཉིས་པ་འབྲས་གནས་ལ་
ཙམ་ཁྱད་གཉིས་ལས། དང་པོ་ནི། དད་དང་མཐོང་ཐོབ། ཅེས། དད་པས་མོས་པ་དང་། མཐོང་བས་ཐོབ་པ་དང་། གཉིས་
པ་འབྲས་གནས་ཁྱད་པར་ཅན་ལ། རྒྱུན་ཞུགས་ཕྱིར་འོང་དང་། ཕྱིར་མི་འོང་བའི་གང་ཟག་གསུམ་ལས། དང་པོ་ནི།
རིགས་ནས་རིགས། ཞེས། མིའི་རིགས་ནས་རིགས་སུ་སྐྱེ་བ་དང་། ལྷའི་རིགས་ནས་རིགས་སུ་སྐྱེ་བ་དང་། གཉིས་པ་ཕྱིར་་
140



འོང་ནི། བར་ཆད་གཅིག་ཅེས། ཚེ་གཅིག་བར་ཆད་གཅིག་པ་དང༌། གསུམ་པ་ཕྱིར་མི་འོང་ལ། གཟུགས་སུ་ཉེར་འགྲོའི། །
གཟུགས་མེད་ཉེར་འགྲོའི། དེ་ལས་གཞན་པའི་གང་ཟག་གསུམ་ལས། དང་པོ་ལ། སྤྱིར་གཟུགས་སུ་ཉེར་འགྲོ་དང་། བྱེ་་་
བྲག་གོང་དུ་འཕོ་བ་གཉིས་ལས། དང་པོ་ནི། བར། སྐྱེས་ནས་དང་། བྱེད་དང་བྱེད་མིན་ཞེས་། བར་དེར་འདའ་བ་དང༌།
སྐྱེ་གནས་འདའ་བ་དང་། བྱེད་བཅས་དང་། བྱེད་མེད་དང་། གཉིས་པ་གོང་འཕོ་ལ། འོག་མིན་འགྲོ་དང༌། སྲིད་རྩེ་་་་
མཐར་ཐུག་འགྲོ་གཉིས་ལས། དང་པོ་ནི། འོག་མིན་འགྲོ། འཕར་གསུམ། ཞེས། སྤྱིར་འོག་མིན་དུ་འགྲོ་བ་དང༌། དེའི་བྱེ་་་
བྲག འཕར་བ་དང་། ཕྱེད་དུ་འཕར་བ་དང་། གནས་ཐམས་ཅད་དུ་འཕོ་བ་དང་། གཉིས་པ་ནི། སྲིད་རྩེའི་མཐར་ཐུག་་་
འགྲོ། ཞེས། སྲིད་རྩེའི་མཐར་ཐུག་འགྲོ་བ་དང་། གཉིས་པ་གཟུགས་མེད་ཉེར་འགྲོ་ནི། གཟུགས་ཀྱི་ཆགས་བཅོམ། ཞེས།
གཟུགས་མེད་དུ་ཉེར་བར་འགྲོ་བ་དང་། གསུམ་པ་དེ་ལས་གཞན་པའི་གང་ཟག་ནི། མཐོང་བ་ཡི། ཆོས་ལ་ཞི་ལུས་མངོན་
སུམ་བྱེད། ཅེས། མཐོང་ཆོས་ཞི་བ་དང་། ལུས་མངོན་བྱེད་ཀྱི་གང་ཟག་དང་། གཉིས་པ་རང་རྒྱལ་གྱི་གང་ཟག་ནི། བསེ་
རུ་དང་ནི། ཞེས། རང་རྒྱལ་བསེ་རུ་ལྟ་བུའི་གང་ཟག་དང་། དེ་ལྟར་བསྟན་པའི་གྲངས་ཀྱི་དོན་བསྡུ་བ་ནི། ཉི་ཤུའོ། །ཞེས།
མཚོན་བྱེད་དཔེའི་དགེ་འདུན་ཐེག་དམན་ཉན་རང་གིས་མཚོན་པའི། མཚོན་བྱ་དོན་གྱི་དགེ་འདུན་ཐེན་ཆེན་བྱང་་་་་་
སེམས་འཕགས་པའི་དགེ་འདུན་ཉི་ཤུའོ། །དེ་ལ་མཚོན་བྱེད་དཔེའི་དགེ་འདུན་ཉན་རང་གི་རྟེན་ཅན་རྣམས་ནི། ཐེག་་་
དམན་གྱི་མདོའི་ལྟར། མཛོད་ལས། དབང་པོ་རྣོ་རྟུལ་དེ་དག་ཏུ། དད་དང་ཆོས་ཀྱི་རྗེས་འབྲངས་པ། ཞེས་པས་རྗེས་་་་་
འབྲང་གཉིས་དང་། དེ་ཚེ་དབང་པོ་རྣོ་རྟུལ་དག །དད་པས་མོས་དང་མཐོང་བས་ཐོབ། །ཅེས། དད་མོས་མཐོང་ཐོབ་་་་
གཉིས་དང་། ཚེ་གཉིས་གསུམ་དུ་རིགས་ནས་རིགས་ཞེས། རིགས་སྐྱེ་གཉིས་དང་། ཉེས་ཆ་བདུན་དང་། བརྒྱད་ཟད་པ།
ཚེ་གཅིག་བར་ཆད་གཅིག་པ་དང་། ཞེས། ཚེ་གཅིག་བར་ཆད་གཅིག་པ་དང་། དེ་ནི་བར་སྐྱེས་འདུ་བྱེད་དང་། འདུ་བྱེད་
མེད་ཡོངས་མྱ་ངན་འདའ་ཞེས། བར་འདའ། སྐྱེས་འདའ། བྱེད་བཅས་བྱེད་མེད་རྣམས་དང་། བསམ་གཏན་སྤེལ་བ་འོག་
མིན་འགྲོ ཞེས། འོག་མིན་འགྲོ་དང་། དེ་འཕར་སྤྱོད་འཕར་ཐམས་ཅད་དུ། འཆི་འཕོ་གཞན་སྲིད་རྩེ་མོར་འགྲོ། །ཞེས། །
འཕར་བ་གསུམ་དང༌། སྲིད་རྩེའི་མཐར་ཐུག་འགྲོ་རྣམས་དང་། གཞན་ནི་གཟུགས་མེད་འགྲོ་རྣམས་བཞི། ཞེས། གཟུགས་
མེད་ཉེར་འགྲོ་དང་། གཞན་ནི་འདི་ལ་མྱ་ངན་འདའ་འདའ། ཞེས། མཐོང་ཆོས་ཞི་དང་། འགོག་པ་ཐོབ་པས་ཕྱིར་མི་་་
འོང་། ལུས་ཀྱི་མངོན་སུམ་བྱེད་པར་འདོད། ཅེས། ལུས་མངོན་བྱེད་དང་། སྟོན་དང་བསེ་རུ་བྱང་ཆུབ་པར། ཞེས་པའི་་་
སྐབས་ནས་བསྟན་པའི་བསེ་རུ་རང་རྒྱལ་དང་ཉི་ཤུའོ། །མཚོན་བྱ་དོན་གྱི་དགེ་འདུན་ཉན་རང་གི་མིང་ཅན་རྣམས་ནི།
ཤེར་ཕྱིན་གྱི་མདོ་ལས་རིམ་པ་ལྟར། དད་པས་རྗེས་སུ་འབྲངས་པ་ནི། བྱང་སེམས་གང་དག་མིའི་ནང་ནས་མིའི་ནང་དུ་
མཚམས་སྦྱར་བའོ། །ཆོས་ཀྱི་རྗེས་འབྲངས་ནི། བྱང་སེམས་གང་དག་སངས་རྒྱས་ཀྱི་ཞིང་རྣམ་པར་དག་པ་གཞན་ནམ་་་
དགའ་ལྡན་ནས་འདིར་སྐྱེས་པའོ། །དད་པས་མོས་པ་ནི། བྱང་སེམས་གང་དག་ཐབས་ལ་མི་མཁས་པས་འདུ་ཤེས་མེད་་
པའི་སྙོམས་འཇུག་མངོན་དུ་བྱས་ཏེ་སྐྱེ་བ་ལྡོག་པར་མི་བྱེད་པར་དེར་མཚམས་སྦྱར་ཏེ་རིང་མོ་ཞིག་གནས་ནས་ཤི་་་་་་
འཕོས་ཏེ་སླར་འདིར་མཚམས་སྦྱར་བ་ནི་དབང་པོ་རྟུལ་བའི་ཕྱིར་དད་པས་མོས་པ་དག་གོ །མཐོང་བས་ཐོབ་པ་ནི།



བྱང་སེམས་གང་དག་འདུ་ཤེས་མེད་པའི་སྙོམས་འཇུག་མངོན་དུ་བྱས་ཀྱང་ཐབས་ལ་མཁས་པའི་སྟོབས་ཀྱིས་ལྷ་ཚེ་རིང་
པོར་མི་སྐྱེ་ཡི། གཞན་གང་ཡང་རུང་བ་ཞིག་ཏུ་སྐྱེ་བའོ། །མའི་རིགས་ནས་རིགས་སུ་སྐྱེ་བ་ནི། བྱང་སེམས་གང་དག་་་་
བསམ་གཏན་དང་ཚད་མེད་པ་དང༌། སྙོམས་པར་འཇུག་པ་ཐོབ་པ་དག་ཐབས་ལ་མཁས་པའི་དབང་གིས་དེ་དག་གི་་་
འབྲས་བུ་མངོན་དུ་མི་བྱེད་ཀྱི་རྒྱལ་རིགས་ཤིང་སཱ་ལ་ཆེན་པོ་ལྟ་བུ་ལ་སོགས་པ་མིའི་ནང་དུ་སྐྱེ་བའོ། །ལྷའི་རིགས་ནས་་་
རིགས་སུ་སྐྱེ་བ་ནི། བྱང་སེམས་གང་དག་བསམ་གཏན་དང་གཟུགས་མེད་ལ་སོགས་པ་ཐོབ་ཀྱང་མངོན་དུ་མི་བྱེད་ཀྱི་ས་
འདོད་པའི་ཁམས་ཀྱི་ལྷ་དག་གི་ནང་ཁོ་ནར་སྐྱེ་ཞིང་སྐྱེ་བ་ཡོངས་སུ་འཛིན་པའོ། །བར་ཆད་གཅིག་པ་ནི། བྱང་སེམས་་་
གང་དག་བསམ་གཏན་རྣམས་ནས་ཆོས་མ་འདྲེས་པའི་བར་གྱི་ཡོན་ཏན་ཐོབ་ཀྱང་ད་དུང་སངས་རྒྱས་མཆོད་པ་ལ་་་་༌་
སོགས་པའི་ཕྱིར་གནས་པ་ཚེ་གཅིག་གིས་ཐོགས་པ་སྟེ། འཇམ་དཔལ་ཁྱོད་ད་དུང་དུ་ཡང་དེ་བཞིན་གཤེགས་པ་མཆོད་་་
པའི་ལས་ཀྱིས་མཆིས་སམ་ཞེས་པ་ལྟ་བུའོ། །བར་འདའ་ནི། བྱང་སེམས་གང་དག་ཁམས་བར་མ་ཚངས་པའི་འཇིག་རྟེན་
དུ་སྐྱེས་ནས་ལུས་དེ་ཉིད་ཀྱིས་ཚོགས་བསགས་ཏེ་མངོན་པར་རྫོགས་པ་འཚང་རྒྱ་བའོ། །སྐྱེས་འདའ་ནི། བྱང་སེམས་གང་
དག་སྲིད་པ་ཐ་མ་པ་དང་། གང་ཡང་ཚེ་ཚད་མེད་པར་བྱིན་གྱིས་བརླབས་པའི་ཚེ་གཅིག་པུ་དེ་ལ་འཚང་རྒྱ་བའོ། །བྱེད་
བཅས་པ་ནི། བྱང་སེམས་གང་དག་འཇིག་རྟེན་གྱི་ཁམས་དཔག་ཏུ་མེད་པ་དག་ཏུ་མངོན་སུམ་པའི་འབད་པས་འགྲོ་བ་
རབ་ཏུ་མང་པོ་འདུལ་ཞིང་དེར་ཡང་བདག་ཉིད་རབ་ཏུ་མ་སྨྲས་པར་སེམས་ཅན་གྱི་དོན་བྱེད་པའི་དབང་གིས་ལམ་་་་་
སྦྱོང་བའོ། །བྱེད་མེད་པ་ནི། བྱང་སེམས་གང་དག་རང་བཞིན་དང་རྐྱེན་གྱིས་སེམས་དང་པོ་སྐྱེས་པ་ཉིད་ཀྱིས་ཕྱིར་མི་་་
ལྡོག་པའི་ས་ཐོབ་པས་བྱང་ཆུབ་སེམས་པར་འགྱུར་བ་སྟེ། དགེ་སློང་མི་འཁྲུགས་པ་དང་རྒྱ་མཚོའི་རྡུལ་ལ་སོགས་པ་ལྟ་
བུའོ། །འོག་མིན་འགྲོ་ནི། བྱང་སེམས་གང་དག་འཁོར་ལོས་བསྒྱུར་བའི་རྒྱལ་པོ་གྱུར་པས་སེམས་ཅན་རྣམས་སྦྱིན་པ་ནས་
བཟུང་སྟེ་དགེ་བཅུའི་ལས་ལམ་ལ་བཀོད་ནས་དེ་ཉིད་ཚངས་རིས་ནས་འོག་མིན་གྱི་བར་དུ་འགྲོ་བའོ། །འཕར་བ་ནི། །
བྱང་སེམས་གང་དགུ་དང་པོར་བསམ་གཏན་བཞི་རྫོགས་པ་ལས་སླར་རྐྱེན་འགའ་ཞིག་གིས་ཉམས་པ་ན་སླར་བསམ་་་་
གཏན་དང་པོ་ཐོབ་པར་བྱས་ནས་དེ་ཚངས་རིས་སུ་སྐྱེས་ཏེ། བསམ་གཏན་གོང་མ་རྣམས་ཐོབ་པར་བྱས་ནས་དེ་ཤི་བ་ན་
འོག་མིན་དུ་སྐྱེ་བ་བླངས་ཏེ་སངས་རྒྱས་ཀྱི་ཞིང་སྣ་ཚོགས་རྣམས་སུ་བྱང་ཆུབ་པོར་སྟོན་པའོ། །ཕྱེད་དུ་འཕར་བ་ནི། བྱང་
སེམས་གང་དག་དང་པོར་བསམ་གཏན་བཞི་རྫོགས་པ་ལས་སླར་རྐྱེན་འགའ་ཞིག་གིས་ཉམས་པ་ན་སླར་བསམ་གཏན་
དང་པོ་ཐོབ་པར་བྱས་ནས། དེ་ཚངས་རིས་སུ་སྐྱེས་ཏེ་དེ་ནས་ཤི་འཕོས་ནས་གནས་གཙང་མའི་འོག་མ་འགའ་ཞིག་ཏུ་་་
སྐྱེས་ཏེ་དེ་ནས་ཤི་འཕོས་ནས་འོག་མིན་ཏུ་སྐྱེ་བའོ། །གནས་ཐམས་ཅད་དུ་འཆི་འཕོ་བ་ནི། བྱང་སེམས་གང་དག་དགའ་
ལྡན་ཁོ་ནར་བསམ་གཏན་དང་པོ་ལ་སྙོམས་པར་ཞུགས་ཏེ་ཤི་འཕོས་ནས་དེར་སྐྱེ་ཞིང་རིམ་པ་དེ་ལྟར་གཟུགས་ཀྱི་་་་་
ཁམས་གནས་རིས་བཅུ་བདུན་ཀུན་ཏུ་ཚེ་འཛིན་པ་དང་འདོར་བས་འོག་མིན་དུ་སོང་ནས་དེའི་འོག་ཏུ་འགྲོ་བ་དུ་མ་་་
ཞིག་སྨིན་པར་བྱེད་པའོ། །སྲིད་རྩེ་མཐར་ཐུག་འགྲོ་བ་ནི། བྱང་སེམས་གང་དག་གནས་གཙང་མ་ཡིན་པ་གཟུགས་དང་
གཟུགས་མེད་པ་ཀུན་གྱི་བསམ་གཏན་གྱི་བདེ་བ་སྒྱུ་མ་ལྟར་ཉམས་སུ་མྱོང་བར་བྱས་ཏེ་སྲིད་པའི་རྩེ་མོར་སྐྱེས་ནས་དེ་་་
142



ནས་ཡང་འགྲོ་བ་མང་པོའི་དོན་བྱེད་པའོ། །གཟུགས་ཀྱི་ཆགས་བཅོམ་ནི། བྱང་སེམས་གང་དག་འདོད་པའི་ཁམས་་་་་
འདིར་གཟུགས་ཀྱི་ཁམས་ཀྱི་མཐོང་བ་དང་སྒོམ་པས་སྤང་བར་བྱ་བ་སྤངས་ཏེ། གཟུགས་མེད་པའི་སྐྱེ་མཆེད་ཐོབ་པར་་
བྱས་ནས། འདི་ནས་ཤི་འཕོས་ནས་ཁམས་བར་མ་བོར་ཏེ་ཅིག་ཆར་དུ་དེར་སྐྱེས་ནས། དེ་ནས་ཡང་གདུལ་བྱ་སྨིན་པར་
བྱེད་པའོ། །མཐོང་ཆོས་ཞི་བ་ནི། བྱང་སེམས་གང་དག་ཚེ་གཅིག་པུ་ཁོ་ན་ལ་རྒྱལ་པོ་རིན་པོ་ཆེ་སྣ་བདུན་དང་ལྡན་པར་
གནས་ཏེ་དེའི་ཚེ་ཚོགས་ཡོངས་སུ་རྫོགས་པར་བྱས་ནས་ཚེ་གཞན་དང་ལུས་གཞན་མི་ལེན་པར་མངོན་པར་རྫོགས་པར་
འཚང་རྒྱ་བའོ། །ལུས་མངོན་བྱེད་ནི། བྱང་སེམས་གང་དག་ཐོད་རྒལ་གྱི་ཏིང་ངེ་འཛིན་ཐོབ་ནས་ཤེས་རབ་ཀྱི་ལུས་ཀྱིས་
འགོག་པའི་སྙོམས་པ་འཇུག་མངོན་དུ་བྱེད་པའོ། །བསེ་རུ་ལྟ་བུ་ནི། བྱང་སེམས་གང་དག་ཤིན་ཏུ་ཐབས་ལ་མཁས་པས་
འཇིག་རྟེན་གྱི་ཁམས་གང་ན་དཀོན་མཆོག་གསུམ་གྱི་སྒྲ་མི་གྲགས་པའི་འཇིག་རྟེན་གྱི་ཁམས་དེར་སོང་སྟེ་མངོན་པར་་་
བྱང་ཆུབ་པར་སྟོན་པས་གདུལ་བྱ་འདུལ་བ་དང་ཉི་ཤུའོ། །ཞུགས་པ་དང་འབྲས་གནས་ཙམ་པོ་པ་ལས་ཕྱེད་བའི་གང་་་་
ཟག་གི་དབྱེ་བ་རྣམས་ནི། རྗེས་འབྲངས་གཉིས་དང་། དད་མོས་མཐོང་ཐོབ་རྣམས་ཀྱི་ཁོངས་སུ་གཏོགས་པས་ལོགས་སུ་
མི་བགྲང་ངོ༌། །དེ་ལྟར་གཞུང་རྩ་བའི་དགོངས་པ་ལྟར་རྣམ་གྲངས་ཙམ་སྨོས་པའོ། །ཞེས་སོ། །ཡང་མི་ཕམ་འཇམ་པའི་་་
དབྱངས་ཀྱིས་ཕར་ཕྱིན་ཊཱིཀྐ་ལས་ཕྱིར་མི་ལྡོག་པའི་འཁོར་ལོའི་མདོའི་ལུང་གི་གནས་ངེས་པ་ལས་འབྲས་བུ་བཞི་སོགས་
ཀྱི་སྒྲ་བཤད་རྒྱས་པར་འབྱུང་སྟེ། དེ་ལས། ལོག་པ་བརྒྱད་ལས་ཤིན་ཏུ་འདས། །རྣམ་པར་ཐར་པ་བརྒྱད་ལ་རེག །ཡང་་་་
དག་བརྒྱུད་ལ་ཞེན་པ་མེད། །དེ་ཕྱིར་བརྒྱད་པ་ཞེས་བྱའོ། །འཁོར་བའི་འདུ་ཤེས་གང་བརྗོད་པ། །སངས་རྒྱས་འདུ་ཤེས་་
དེ་བཞིན་ཏེ། །མཉམ་པ་ཉིད་ནི་དེར་བཞུགས་པས། །རྒྱུན་དུ་ཞུགས་པར་ཤེས་པར་གྱིས། །སྔོན་གྱི་སངས་རྒྱུས་བཞུགས་་་་
བཞུགས་པ། །བྱང་ཆུབ་ཆེན་པོ་ཚོལ་བར་བྱེད། །དེ་ཚོལ་བར་ནི་འོངས་པས་ན། །དེས་ན་དེ་ནི་ལན་གཅིག་འོང་། །འདིར་
ནི་ཆོས་རྣམས་འོང་བ་དང་། །འགྲོ་བ་དག་ཀྱང་མི་དམིགས་ཏེ། །འོང་དང་འགྲོ་བ་མེད་ཐོབ་པས། །ད་ནི་ཕྱིར་མི་འོང་་་་
ཞེས་བརྗོད། །གང་གིས་སེམས་ཅན་རབ་སྡུག་བསྔལ། །ཉོན་མོངས་ཐམས་ཅད་དེ་ཡིས་བཅོམ། །ཉོན་མོངས་པ་ལས་་་་་
སེམས་ཅན་འབྲལ། །དེས་དེ་དགྲ་བཅོམ་ཞེས་བརྗོད་དེ། །བྱང་ཆུབ་སེམས་དཔའ་འཇིགས་མེད་པ། །སངས་རྒྱས་ཆོས་་་་་
རྣམས་བསམ་ཡས་པ། །སེམས་ཅན་མང་ལ་སྒྲོགས་པར་བྱེད། །དེས་དེ་ཉན་ཐོས་ཞེས་བརྗོད་དེ། །རྐྱེན་རྣམས་འདི་དག་་་་
ཤེས་ནས་ནི། །དེ་ནི་གང་ལའང་མི་གནས་ཏེ། །རང་སངས་རྒྱས་ཞེས་བྱ་བའི་སྒྲར། །བྱང་ཆུབ་སེམས་དཔའ་རབ་ཏུ་བསྟན། །
།ཞེས་སོ། །དགེ་འདུན་ཉི་ཤུའི་མཐའ་དཔྱད་རྒྱས་པ་ཀུན་མཁྱེན་ཡབ་སྲས་ཀྱི་གསུང་རབ་དྲི་མ་མེད་པའི་དགོངས་པ་་་་
བཞིན་ནི་ཁོ་བོས་ཟུར་དུ་བཀོད་པ་ལས་ཤེས་པར་བྱའོ། །
གསུམ་པ་གདམ་པའི་འབྲས་བུ་ངེས་འབྱེད་ཡན་ལག་བཤད་པ་ལ། ངོ་བོ་མདོར་བསྟན་པ་དང་། ཁྱད་ཆོས་རྒྱས་་་
པར་བཤད་པ་གཉིས། དང་པོ་ནི། དམིགས་པ་སོགས་རྐང་པ་བརྒྱད། གཉིས་པ་ཁྱད་ཆོས་རྒྱས་པར་བཤད་པ་ལ།
དམིགས་རྣམ་རྒྱུ་གསུམ། ལྡན་ཆོས་རྟོག་པ། ཡོངས་འཛིན་དགེ་བའི་བཤེས་གཉེན་གྱི་ཁྱད་པར་བཤད་པ་གསུམ། དང་པོ་
ལ། སྦྱོར་ལམ་གྱི་དམིགས་རྣམ་རྒྱས་པར་བཤད་པ་དང་། མཇུག་བསྡུ་བ་གཉིས། དང་པོ་ལ། དྲོད། རྩེ་མོ། བཟོད་པ། ཆོས་
143



མཆོག་བཞི་ལས། དང་པོ་ནི། དམིགས་པ་སོགས་རྐང་པ་དྲུག གཉིས་པ་རྩེ་མོ་ནི། གཟུགས་སོགས་མི་གནས་སོགས་རྐང་
པ་བཅུ། གསུམ་པ་བཟོད་པ་ནི། ཆོས་མཆོག་བཞི་ལས། དང་པོ་ནི། དམིགས་པ་སོགས་རྐང་པ་དྲུག གཉིས་པ་རྩེ་མོ་ནི།
གཟུགས་སོགས་མི་གནས་སོགས་རྐང་པ་བཅུ། གསུམ་པ་བཟོད་པ་ནི། གཟུགས་སོགས་ངོ་བོ་སོགས། རྐང་པ་དྲུག བཞི་བ་
ཆོས་མཆོག་ནི། ཏིང་འཛིན་སོགས། རྐང་པ་བཞི། གཉིས་པ་མཇུག་བསྡུ་བ་ནི། དེ་ལྟར་སོགས་རྐང་པ་གཉིས། གཉིས་པ་
ལྡན་ཆོས་རྟོག་པ་ལ། བཟུང་རྟོག་དང་། འཛིན་རྟོག་གཉིས། དང་པོ་ནི། གཞི་དང་སོགས། རྐང་པ་བཞི། གཉིས་པ་འཛིན་
རྟོག་ནི་རྫས་དང་སོགས་རྐང་པ་བཞི། གསུམ་པ་ཡོངས་འཛིན་དགེ་བཤེས་ནི་སེམས་མི་སོགས་རྐང་པ་བཞི། འདིར་སྦྱོར་
ལམ་གྱི་མཐའ་དཔྱད་པ་ལ་སྤྱིར་བཤད་པ་དང་དཀའ་བའི་གནད་ལ་བྱེ་བྲག་ཏུ་དཔྱད་པའོ། །དང་པོ་ལ་ཀུན་མཁྱེན་ཆོས་
ཀྱི་རྒྱལ་པོ་དྲི་མེད་འོད་ཟེར་གྱི་གསུང་རབ་ལས་ཇི་ལྟར་འབྱུང་བ་དང༌། རྗེས་འཇུག་མཁས་པ་རྣམས་ཀྱིས་དེ་ཡི་དགོངས་
པ་དྲི་མ་མེད་པ་བཞིན་འཆད་ཚུལ་ལོ། །དང་པོ་ནི། གྲུབ་པའི་མཐའ་རིན་པོ་ཆེ་ལས། སྦྱོར་བའི་ལམ་ལའང་། རྟེན་དང་།
རང་བཞིན་གཉིས་ལས། རྟེན་ནི་གཉིས། ལུས་ཀྱི་རྟེན་འགྲོ་བ་རིགས་ལྔ་གང་རུང་ངོ༌། །བསམ་པའི་རྟེན་ནི་བསམ་གཏན་
ས་དྲུག་གང་རུང་ཡིན་ནོ། །རང་བཞིན་ལ། རྒྱུ། འབྲས་བུ། ངོ་བོ་གསུམ་ལས། དང་པོ་ནི་ཐེག་ཆེན་ཚོགས་ལམ་སྟེ། དབུས་
མཐའ་ལས། ཐར་པའི་ཆ་དང་མཐུན་བསྐྱེད་ནས། ཞེས་སོ། །འབྲས་བུ་ནི་མཐོང་སྒོམ་མི་སློབ་པའི་ལམ་གསུམ་མོ། །ངོ་བོ་
ལ། མཚན་ཉིད། མཚན་གཞི། དབྱེ་བ། ཁྱད་པར་གྱི་ཆོས་དང་བཞི་ལས། མཚན་ཉིད་ནི་ཐེག་ཆེན་གྱི་ཚོགས་ལམ་རྫོགས་་
ལ་མཐོང་ལམ་གྱི་སྔར་བྱུང་བའི་དགེ་བ་ཐེག་ཆེན་དུ་རྟོགས་པ་རྣམས་མཚན་གཞི་ཐེག་ཆེན་སྦྱོར་ལམ་གྱི་ཐ་སྙད་བྱ་རུང་
དུ་མཚོན། ཐེག་ཆེན་གྱི་ཚོགས་ལམ་རྫོགས་པའི་རྗེས་ལ་འབྱུང་ཞིང་ཐེག་ཆེན་དུ་རྟོགས་པ་གང་ཞིག་ཐེག་པ་ཆེན་པོ་་་་
མཐོང་ལམ་སྐད་ཅིག་དང་པོ་ཤེས་རྒྱུད་ལ་སྐྱེ་བའི་རྒྱུར་གྱུར་པའོ། །དབྱེ་ན། དྲོད། རྩེ་མོ། བཟོད་པ། ཆོས་མཆོག་བཞིའོ། །
དེའང་དྲོད་རྩེ་གཉིས་སུ་དབང་པོ་ལྔ་དང་། བཟོད་མཆོག་གཉིས་སུ་སྟོབས་ལྔ་བསྒོམ་པ་སྟེ། དབུས་མཐའ་ལས་དབང་པོ་
རྣམས་དང་སྟོབས་ལྔ་དང་། ངེས་འབྱེད་ཆ་མཐུན་གཉིས་སོ། །ཞེས་སོ། །དེ་ལ་དབང་པོ་ལྔ་ནི། དད་པའི་དབང་པོ།
བརྩོན་འགྲུས་ཀྱི་དབང་པོ། དྲན་པའི་དབང་པོ། ཏིང་ངེ་འཛིན་གྱི་དབང་པོ། ཤེས་རབ་ཀྱི་དབང་པོ་དང་ལྔའོ། །ཇི་ལྟར་་་
བསྒོམ་པའི་ཚུལ་ནི། སེམས་བསྐྱེད་ནས། བདེན་པ་བཞིའི་མི་རྟག་པ་ལ་སོགས་པའང་འཁོར་འདས་ཀྱི་ཆོས་ཐམས་ཅད་
བདེན་པ་གཉིས་སུ་ཤེས་པའི་དོན་ལ། དད་པས་ཡིད་ཆེས་པའི་ཚུལ་གྱིས་བསྒོམ། བརྩོན་འགྲུས་ཀྱིས་སྤྲོ་བ། དྲན་པས་་་་
རྟོགས་པ་མ་བརྗེད་པ་དང་། ཏིང་ངེ་འཛིན་གྱིས་རྩེ་གཅིག ཤེས་རབ་ཀྱིས་ནི་རང་བཞིན་ཤེས་པའི་ཚུལ་གྱིས་བསྒོམ་མོ། །
དེའང་རྣམ་བྱང་བསྐྱེད་པ་ལ་དབང་པོ་ཞེས་བརྗོད་དེ། དེ་ཉིད་ལས། ཐར་པའི་ཆ་དང་མཐུན་བསྐྱེད་ནས། །འདུན་དང་
སྦྱོར་བས་དབང་བྱེད་དེ། །དམིགས་པ་བརྗོད་པར་མ་གྱུར་དང་། །མི་འཕྲོ་རྣམ་པར་འབྱེད་ཀྱང་ངོ་། །ཞེས་སོ། །སྟོབས་ལྔ་
ནི། དད་པའི་སྟོབས་ལ་སོགས་པ་ལྔ་སྟེ། སྒོམ་ཚུལ་དབང་པོ་དང་མཐུན་ནོ། །དེའང་མི་མཐུན་ཕྱོགས་འཇོམས་པས་་་་་
སྟོབས་ཞེས་བྱ་སྟེ། མདོ་སྡེ་རྒྱན་ལས། མི་མཐུན་ཕྱོགས་ཉམས་ཆུང་བས་ན། དེ་དག་ཉིད་ལ་སྟོབས་ཞེས་བྱ། ཞེས་སོ། །འདི་
ལྟར་སྦྱོར་ལམ་ཆ་བཞི་བསྒོམ་དུས་ཀྱི་ཡེ་ཤེས་ཀྱི་ངོ་བོ་མཉམ་བཞག་གི་ཆ་ནི་རྣམ་པར་མི་རྟོག་པའི་ཡེ་ཤེས་ལ། དེ་ལས་་་
， 44



ལངས་པའི་རྗེས་ཐོབ་ནི་རྟོག་པ་རྟོག་མེད་ཅི་རིགས་སུ་ཡོད་དོ། །འོ་ན་རྣམ་རྟོག་བཞི་བོ་ལྡན་རྟེན་པ་ཞེས་པས་རྟོག་པ་མ་
ཡིན་ནམ་ཞེ་ན། རྣམ་རྟོག་ལྡན་པས་རྟོག་པར་འགྲོན་ཞྭ་ཅན་ཞྭར་འགྱུར་ཏེ་ཞྭ་ལྡན་པའི་ཕྱིར་རོ། །དེའང་རྣམ་རྟོག་བཞི་
པོ་བརྟེན་པ་མི་ཟེར་བའི་ཕྱིར། རང་རྒྱུ་འདྲ་བ་ལས་འབྲས་བུ་འདྲ་བ་རྗེས་སུ་བྱེད་དེ། མཚན་བརྗོད་ཀྱི་འགྲེལ་པ་བདུད་
རྩིའི་ཐིགས་པ་ལས། ཀོང་ཊ་བ་ཡི་ས་བོན་ལས། ས་ལུའི་མྱུ་གུ་མི་འབྱུང་ལྟར། དེ་བཞིན་རྣམ་པར་རྟོག་བཅས་ལས། རྣམ་
པར་རྟོག་མེད་འབྱུང་མི་འགྱུར། ཞེས་པ་དང་འགལ་བའི་ཕྱིར་རོ། །འདི་དག་གི་ཚུལ་རྒྱས་པར་ནི་ཁོ་བོས་བྱས་པའི་རིན་
ཆེན་ཐེམ་སྐས་ན་གསལ་བས་དེར་བལྟའོ། །ཡེ་ཤེས་དེ་དག་གི་རིམ་པའང་ཆུང་ངུ་འབྲིང་ཆེན་པོ་གསུམ་གསུམ་གྱི་དབྱེ་་་
བས་ངེས་འབྱེད་ཆ་མཐུན་བཅུ་གཉིས་ཞེས་བྱ་སྟེ། མངོན་རྟོགས་རྒྱུན་ལས། དེ་ལྟར་ངེས་འབྱེད་ཆ་མཐུན་ནི། ཆུང་དང་
འབྲིང་དང་ཆེན་པོ་ཡིན། །ཅེས་སོ། །དེ་དག་གི་རིམ་པ་ཡང་བཞི་ལས། དྲོད་སྣང་བ་ཐོབ་པ་ནི་ཆོས་ཐམས་ཅད་ཡིད་ཀྱི་་་
སྣང་བ་ཙམ་དུ་མཐོང་བ་འཇིག་རྟེན་པའི་སྒོམ་བྱུང་གི་ཡེ་ཤེས། སྣང་བ་ཅུང་ཟད་ཐོབ་པ་དེས་དོན་དུ་འཛིན་པའི་གཉེན་
པོ་བྱེད་པ་ཡིན་ཏེ། མདོ་སྡེ་རྒྱན་ལས། དེ་ནས་དེ་འདྲར་གྱུར་པ་ཡི། །བྱང་ཆུབ་སེམས་དཔའ་མཉམ་གཞག་པས། །ཡིད་ཀྱི་
བརྗོད་པ་མ་གཏོགས་པར། །དོན་ཀུན་རབ་ཏུ་མི་མཐོང་ངོ་། །ཞེས་སོ། །རྩེ་མོ་སྣང་བ་མཆེད་པ་ནི། ཆོས་ཀྱི་སྣང་བ་དེ་ཉིན་
སྤེལ་བའི་ཕྱིར་བདག་མེད་བསྒོམ་པ་ལ་བརྩོན་པས་འཇིག་རྟེན་པའི་སྒོམ་བྱུང་གི་སྣང་བ་འབྲིང་དུ་ཐོབ་པ་ཡིན་ཏེ། དེ་
ཉིད་ལས། ཆོས་ཀྱི་སྣང་བ་འཕེལ་བྱའི་ཕྱིར། །བརྩོན་འགྲུས་བརྟན་པས་ཀུན་དུ་བརྩམ། །ཞེས་སོ། །བཟོད་པ་དེ་ཁོ་ན་ཉིད་
ཀྱི་ཕྱོགས་གཅིག་ལ་ཞུགས་པ་ནི་སེམས་ཙམ་དུ་གནས་པའི་འཇིག་རྟེན་པའི་སྒོམ་བྱུང་གི་སྣང་བ་རབ་ཏུ་ཐོབ་པས་ཕྱི་ས་
རོལ་དོན་དུ་ཞེན་པའི་གཉེན་པོ་བྱེད་པ་ཡིན་ཏེ། དེ་ཉིད་ལས། ཆོས་ཀྱི་སྣང་བ་འཕེལ་ནས་ནི། །སེམས་ཙམ་ལ་ནི་གནས་
པར་འགྱུར། །དེ་ནས་དོན་ཀུན་སྣང་བ་ནི། །སེམས་སུ་རབ་ཏུ་སྣང་བར་འགྱུར། །དེ་ཚེ་དེ་ཡི་གཟུང་བ་ཡིས། །རྣམ་པར་་་་
གཡེང་བ་དེ་སྤོང་འགྱུར། །དེ་ནས་དེ་ལ་འཛིན་པ་ཡི། །རྣམ་པར་གཡེང་བ་འབའ་ཞིག་བསྡུས། །ཞེས་སོ། །ཆོས་མཆོག་དེ་
མ་ཐག་པ་ནི། དོན་དུ་འཛིན་པའི་རྣམ་གཡེང་མེད་པའི་འཇིག་རྟེན་པའི་སྒོམ་བྱུང་གི་སྣང་བ་ཡོངས་སུ་རྫོགས་པ། ཐེག་
ཆེན་མཐོང་ལམ་དང་གཞན་གྱིས་བར་མཆོད་པ་ཡིན་ཏེ། དེ་ཉིད་ལས། དེ་ཚེ་བར་ཆད་མེད་པ་ཡི། ཏིང་ངེ་འཛིན་མ་མྱུར་
དུ་རེག ཅེས་སོ། །དེའང་དྲོད་རྩེ་མོ་གཉིས་ནི་ཆུང་ངུ་སྟེ། མཐོང་ལམ་སྐྱེ་བའི་དུས་མ་ངེས་པའི་སྦྱོར་ལམ་མོ། །བཟོད་པ་ནི་
འབྲིང་སྟེ་ཚེ་ཕྱི་མ་ལ་སྐྱེ་བར་ངེས་པའི་སྦྱོར་ལམ་མོ། །ཆོས་མཆོག་ནི་ཆེན་པོ་སྟེ། ཚེ་དེ་ཉིད་ལ་མཐོང་ལམ་སྐྱེ་བའི་སྦྱོར་་་
ལམ་མོ། །བཞི་བ་ཁྱད་པར་གྱི་ཆོས་ལ་ལྔ་ལས། གཉེན་པོའི་ཁྱད་པར་ནི་སྤོང་བ་གཉེན་པོ་ལས། མགོ་གནོན་ནོ། །སྤྱིར་་་་་
གཉེན་པོ་ལ་བཞི་སྟེ། སུན་འབྱིན་པའི་གཉེན་པོ། སྤོང་བའི་གཉེན་པོ། རྟེན་གྱི་གཉེན་པོ། ཐག་བསྲིང་གི་གཉེན་པོའོ། །
སྤངས་པའི་ཁྱད་པར་ནི་སྒྲིབ་པའི་ས་བོན་དང་མངོན་འགྱུར་ཉམས་སྨད་པ་དང་། སོ་སོ་སྐྱེ་བོའི་ཕོངས་པ་དང་རྒྱུད་པ་་
ལ་ས་གྲོལ་བའོ། །རྟོགས་པའི་ཁྱད་པར་ནི་སྒོམ་བྱུང་གི་ཡེ་ཤེས་ཀྱིས་བདག་མེད་གཉིས་རྟོགས་པའོ། །ཡོན་ཏན་གྱི་ཁྱད་་་
པར་ནི་ཏིང་ངེ་འཛིན་དང༌། སྤྱན་དང་མངོན་ཤེས་དང་རྫུ་འཕྲུལ་ལ་སོགས་པ་དུ་མ་དང་ལྡན་པའོ། །ཚོགས་ལམ་ལས་་་་
འཕགས་པའི་ཁྱད་པར་ནི་ཚོགས་ལམ་ཆེན་པོ་དང་སྒོམ་བྱུང་དུ་འདྲ་ཡང་། མཐོང་ལམ་ལ་ཉེ་རིང་དང་ཡེ་ཤེས་ཀྱི་དྲོད་་



བརྟན་མི་བརྟན་གྱིས་ཁྱད་ཡོད་དེ། བརྒྱད་སྟོང་འགྲེལ་ཆེན་ལས། བར་ཆད་མེད་ན་མཐོང་བའི་ལམ་ཆེས་ཉེ་བར་འབྱུང་
བ་ཞེས་བྱ་བ་ནི་ཐར་པའི་ཆ་དང་མཐུན་པ་ལས་འདིའི་ཁྱད་པར་ཡིན་པར་རིག་པར་བྱའོ་ཞེས་སོ། །ཞེས་གསུངས་སོ། །
གཉིས་པ་རྗེས་འཇུག་མཁས་པ་རྣམས་ཀྱིས་དེ་ཡི་དགོངས་པ་ཕྱིན་ཅི་མ་ལོག་པ་གཏན་ལ་དབབ་ཚུལ་ནི། སློབ་དཔོན་་་་
ཆེན་པོ་བློ་གྲོས་མཐའ་ལས་ཀྱིས་སྦྱོར་ལམ་གྱི་རྣམ་བཞག་འདི་ལྟར་འཆད་པར་མཛད་དེ། མཚན་ཉིད་བཞག་པ། མཚན་
གཞི་ངོས་བཟུང་། རབ་ཏུ་དབྱེ་བ། རང་བཞིན་གཏན་དབབ། སྤང་རྟོགས་ཁྱད་པར། ཡོན་ཏན་བརྗོད་པ། བྱེད་ལས་གང་
ཡིན། ངེས་ཚིག་བསྟན་པའོ། །དང་པོ་ནི་སྦྱོར་ལམ་གྱི་ངོ་བོ་རྣམ་པར་གྲོལ་བའི་འཇུག་ངོགས་གང་ཞིག་དོན་མངོན་པར་
རྟོགས་པའི་གནས་སྐབས་ཀྱིས་བསྡུས་པའོ། །གཉིས་པ་ནི། ལམ་དེའི་མཚན་གཞི་ཉེ་བར་སྤོང་བའི་གཉེན་པོ་སྟེ་དྲོད་ཀྱི་་
ཡེ་ཤེས་སྐྱེས་པ་ནས་བཟུང་མཐོང་ལམ་མ་སྐྱེས་བར་གྱི་འཇིག་རྟེན་པའི་སྒོམ་བྱུང་གི་ཤེས་རབ་བོ། །གསུམ་པ་ནི། ལམ་་་
འདིའི་རྣམ་པར་དབྱེ་བ་ལ་རང་བཞིན་གྱིས་དབྱེ་བ་ནི། མོས་པས་སྤྱོད་པའི་ས་དང་། སྒོམ་ལམ་ཟག་བཅས་དང་། ངེས་་
འབྱེད་ཆ་མཐུན་དང་། འཇུག་པའི་སྒྲུབ་པ་སོགས་སུ་དབྱེར་ཡོད་པ་དང་། ཚོགས་སྦྱོར་གྱི་དབྱེ་བ་ཚོགས་ཀྱང་ཡིན་་་་་
སྦྱོར་བའང་ཡིན་པ་དང༌། ཚོགས་མ་ཡིན་ལ་སྦྱོར་བ་ཡིན་པ་གཉིས་སུའང་དབྱེར་ཡོད་ལ། དེའི་དང་པོ་ནི་ཚོགས་ལམ་གྱི་
རྒྱུན་སྦྱོར་ལམ་ན་ཡོད་པའོ། །ཕྱི་མ་ནི་བདེན་པ་བཞིའམ་བདག་མེད་གཉིས་ལ་སྦྱོར་བས་སྦྱོར་བ་ཡིན་ལ་ཚོགས་ལམ་་་་་
དངོས་མ་ཡིན་པས་ཚོགས་མ་ཡིན་པའོ། །ཆེ་ཆུང་གིས་དབྱེ་ན། སྦྱོར་ལམ་ཆུང་འབྲིང་ཆེ་གསུམ་དུ་དབྱེར་ཡོད་པའི་ཆུང་
ང་ནི་མཐོང་ལམ་སྐྱེ་བའི་དུས་ངེས་པ་མེད་པའོ། །འབྲིང་ནི་ངེས་པ་ཡོད་པའོ། །ཆེན་པོ་ནི་ཚེ་འདི་ལ་མཐོང་ལམ་སྐྱེ་བའོ།།
དེ་ལྟར་དབྱེ་སྒོ་མང་ཡང་རྟོགས་ཚུལ་གྱི་སྒོ་ནས་དབྱེ་བ་ཉིད་ཡོངས་སུ་གྲགས་པ་སྟེ། དེའང་ཤིང་གཙུབས་པས་མེ་འབྱུང་
བའི་སྔ་ལྟས་སུ་དྲོད་འབྱུང་བ་ལྟར་མཐོང་ལམ་རྣམ་པར་མི་རྟོག་པའི་ཡེ་ཤེས་མེ་ལྟ་བུ་སྐྱེ་བའི་སྔ་ལྟས་སུ་གྱུར་པས་དྲོད།
རྩེ་མོའི་སྐད་དོད་མཱརྟི་ཞེས་པ་ཐང་གཅིག་ལའང་འཇུག་པས་རིང་དུ་མི་གནས་པས་ཐང་གཅིག་གམ་རྩེ་མོ་ཟེར་བའང་་
ཡོད། མི་གཡོ་བའི་སྒོ་ནས་བདེན་པ་མཐོང་བའི་ལམ་དང་རྗེས་སུ་མཐུན་པར་ཆོས་ཟབ་མོ་ལ་བཟོད་པ་ཐོབ་སྟེ་སྟོང་ཉིད་
ལ་མི་སྐྲག་པས་བཟོད་པ། སྐལ་མཉམ་གྱི་རྒྱུ་མེད་ཀྱང་འཕགས་པའི་ལམ་གྱིས་འདྲེན་ནུས་པས་འཇིག་རྟེན་པའི་ཆོས་ཀྱི་
ནང་ནས་མཆོག་ཏུ་གྱུར་པས་འཇིག་རྟེན་ཆོས་མཆོག་སྟེ་མཐོང་ལམ་ཟག་མེད་ཀྱི་བདག་རྐྱེན་བྱེད་པའོ། །དེའང་མངོན་
རྟོགས་རྒྱན་ལས། ཆུང་ངུ་འབྲིང་དང་ཆེན་པོ་ཡིས། །ཞེས་པས་གཉིས་ཀ་ལ་གསུམ་རེ་སྟེ། བཅུ་གཉིས་སུ་དབྱེ་བར་ཐེག་པ་
ཆེན་པ་འགའ་ཞིག་བཞེད་པ་ལྟར་ན། ད་ནི་སོ་སོ་རང་རིག་པའི་ཡེ་ཤེས་ཀྱིས་བདེན་བཞིའི་ཆོས་རྣམས་ལ་དམིགས་་་་
ནས་བསྒོམས་པས་ནང་འཛིན་པ་ཡིད་ཀྱི་བརྗོད་པ་ཙམ་མ་གཏོགས་གཟུང་བ་ཕྱི་དོན་རང་བཞིན་མེད་པར་རྟོགས་པ་ལ་
གསལ་སྣང་ཆུང་ངུ་ཐོབ་པའི་ཏིང་ངེ་འཛིན་ཞི་གནས་དང་ཤེས་རབ་ལྷག་མཐོང་གྲོགས་དེ་དག་དང་མཚུངས་ལྡན་གྱི་་་
སེམས་སེམས་བྱུང་དང་བཅས་པ་སྟེ། དེ་ལའང་སྟོང་པ་བདག་མེད་ཀྱི་གསལ་སྣང་རེས་འགའ། ཕལ་ཆེར། དེ་ལས་ཀྱང་་
མང་ཞིང་གསལ་བའི་ཆ་ནས་དྲོད་ཆུང་འབྲིང་ཆེ་གསུམ་དུ་བཞག་ཅིང་། དྲོད་ཀྱི་ཡེ་ཤེས་དེ་ལ་ནི་མཐོང་ལམ་ཆུང་ངུ་་་་
སྐྱེས་པ་ཞེས་བྱ་སྟེ་སྔར་མ་མཐོང་བའི་དོན་ཅུང་ཟད་མཐོང་བས་སོ། །དེའང་རྩེ་མོ་སོགས་ལ་ལྟོས་ནས་སྟོང་པ་བདག་་་་
146



མེད་ཀྱི་གསལ་བ་ཐ་མར་ཉམས་སུ་མྱོང་བའོ། །རྩེ་མོ་སྔར་བཞིན་བརྩོན་འགྲུས་རྟག་པར་བརྩམས་པས་གཟུང་བ་རང་་་་
བཞིན་མེད་པར་རྟོགས་པའི་སྣང་བ་དེ་ཉིད་སྔ་མ་ལས་གོང་བུ་མཆེད་ཅིང་འཕེལ་ནས་གསལ་སྣང་འབྲིང་དུ་ཐོབ་པའི་་
ཏིང་ངེ་འཛིན་དང་ཤེས་རབ་མཚུངས་ལྡན་གྱི་གྲོགས་དང་བཅས་པ་སྟེ། བདག་མེད་ཀྱི་རྟོགས་པ་རྨི་ལམ་ནའང་རེས་་་་་
འགའ་དང་། ཕལ་ཆེར། དེ་ལས་ཀྱང་གྲངས་མང་ཞིང་གསལ་བར་དྲན་པའི་ཆ་ནས་ཆུང་འབྲིང་ཆེ་གསུམ་མོ། །བཟོད་པ་
ནི་སྔར་བཞིན་བསྒོམས་པས་དོན་དུ་སྣང་བ་ཐམས་ཅད་སེམས་ཁོ་ནར་སྣང་བས་གཟུང་བའི་རྣམ་གཡེང་སྤངས་པའི་་༌
གསལ་སྣང་ཆེན་པོ་ཐོབ་ཅིང་འཛིན་པའང་རང་བཞིན་མེད་པར་རྟོགས་པ་ལ་གསལ་སྣང་ཆུང་ངུ་ཐོབ་པའི་ཏིང་ངེ་་་་་
འཛིན་ཤེས་རབ་མཚུངས་ལྡན་དང་བཅས་པ་སྟེ། དེ་ལའང་སྟོང་པ་ཉིད་ཀྱིས་རེས་མི་འཇིགས་ཕལ་ཆེར་མི་འཇིགས།
ཐམས་ཅད་དུ་མི་འཇིགས་པ་གསུམ་ལས་ཆུང་འབྲིང་ཆེ་གསུམ་མོ། །ཆོས་མཆོག་ནི་སྔར་བཞིན་བསྒོམས་པས་དེ་མ་ཐག་
པའི་རྗེས་སུ་མཐོང་ལམ་སྐྱེས་ནས་འཛིན་པ་རང་བཞིན་མེད་པར་རྟོགས་པར་འགྱུར་བས་འཇིག་རྟེན་པའི་ལམ་ལ་ལྟོས་
ཏེ་འཛིན་པ་རང་བཞིན་མེད་པ་ལ་གསལ་སྣང་ཆེན་པོ་དང་། འདས་ལམ་ལ་ལྟོས་ཏེ་འཛིན་པ་རིང་དུ་ཐོབ་པའི་ཏིང་ངེ་
འཛིན་དང་ཤེས་རབ་མཚུངས་ལྡན་དང་བཅས་པ་སྟེ། འཛིན་པ་རང་བཞིན་མེད་པའི་གསལ་བ་ཐ་འབྲིང་རབ་ཏུ་རྟོགས་
པ་ལ་ཆུང་འབྲིང་ཆེ་གསུམ་མོ། །ངེས་འབྱེད་འདི་དག་མངོན་པ་གོང་འོག་གཉིས་ཀ་མཐུན་པར་བཟོད་པ་མ་གཏོགས་་་་
་གཞན་རྣམས་ལ་ཆེ་ཆུང་གསུམ་དུ་ཕྱེ་བ་མི་མཛད་དོ། །དེ་དག་བློའི་རྣམ་པའི་ངོ་བོ་ནི་མཐོང་ལམ་རྣམ་པར་མི་རྟོག་པའི་
ཡེ་ཤེས་ལ་ལྟོས་ན་རྟོག་བཅས་དང་། སྒྲ་དོན་ངེས་འཛིན་གྱི་རྟོག་པ་ཕལ་པ་ལ་ལྟོས་ན་རྟོག་མེད་མངོན་སུམ་ཡིན་ཏེ། །
གཟུང་བར་རང་བཞིན་མེད་པ་ལ་གསལ་སྣང་ཐོབ་པར་བཤད་པས་སོ། །དེ་བཞི་ལ་དབང་པོ་ལྔ་དང་སྟོབས་ལྔ་གཉིས་་་
རེར་བསྒོམ་སྟེ། དྲོད་རྩེ་གཉིས་སུ་དབང་པོ། །བཟོད་ཆོས་གཉིས་སུ་སྟོབས་ལྔ་སྒོམ་པར་བྱེད་དོ། །བཞི་པ་ནི། ལམ་དེའི་
རང་བཞིན་གཏན་ལ་དབབ་པ་ལ་གསུམ་སྟེ། རྟེན་གང་ལ་སྐྱེ་བ། ས་གང་ལ་བརྟེན་པ། ཡུལ་གང་ལ་དམིགས་པའོ། །དང་
པོ་ནི། གླིང་གསུམ་གྱི་སྐྱེས་པ་བུད་མེད་དང་། འདོད་ལྷ་རིགས་དྲུག་ལ་སྐྱེ་སྟེ། སྔོན་མིའི་གནས་སུ་ཚོགས་ལམ་རྒྱུད་ལ་་་་་
བསྐྱེད་ན་འདོད་ལྷའི་རིས་གང་དུ་སྐྱེས་ཀྱང་སྐྱེའོ། །ཐེག་ཆེན་ཐུན་མོང་མ་ཡིན་པ་འགའ་ཞིག་ལས་ནི་དུད་འགྲོའི་བྱེ་བྲག་
ཀླུ་སོགས་ལ་སྐྱེ་བར་བཤད་པའང་ཡོད་དོ། །གཉིས་པ་ས་གང་ལ་བརྟེན་པ་ནི། ཉན་ཐོས་ཀྱི་སྦྱོར་ལམ་ནི་བསམ་གཏན་་་
དང་པོའི་ཉེར་བསྡོགས་མི་ལྕོགས་མེད་དང་། དངོས་གཞི་ཙམ་པོ་དང་། དེ་ཁྱད་པར་ཅན་དང་། བསམ་གཏན་ལྷག་མ་་་
གསུམ་གྱི་དངོས་གཞི་ལ་བརྟེན་ནོ། །རང་རྒྱལ་ཚོགས་སྤྱོད་ནི་བསམ་གཏན་ས་དྲུག་པོ་གང་རུང་དང་། བསེ་རུ་ལྟ་བུ་ནི་་་
བསམ་གཏན་བཞི་བའི་དངོས་གཞི་ལ་བརྟེན་ནོ། །བྱང་ཆུབ་སེམས་དཔའ་ནི་བྱེ་སྨྲ་ན་རེ། སྟོན་དང་བསེ་རུ་བྱང་ཆུབ་་་
བར། །བསམ་གཏན་མཐའ་བརྟེན་གཅིག་ལ་ཀུན། །ཞེས་ཟེར་བས་བསམ་གཏན་བཞི་བ་ལ་བརྟེན་པར་འདོད་ལ། ཐེག་་
ཆེན་པ་འགའ་ཞིག་བསམ་གཏན་བཞི་བོ་གང་རུང་གི་དངོས་གཞི་ལ་བརྟེན་པར་འདོད་པའང་ཡོད་དོ། །གསུམ་པ་ཡུལ་
གང་ལ་དམིགས་ནི། མདོ་སྡེ་བ་དག་དྲོད་རྩེ་བཟོད་གསུམ་གཟུང་བ་རང་བཞིན་མེད་པ་དང་། ཆོས་མཆོག་འཛིན་པས་
རང་བཞིན་མེད་པ་ལ་དམིགས་ཤིང་། གཟུང་བ་རང་བཞིན་མེད་པར་རྟོག་པ་ལའང་ཆུང་དུ་སྣང་བ་ཐོབ་པ་དྲོད།
147



འབྲིང་སྣང་བ་མཆེད་པ་རྩེ་མོ་ཆེན་པོ་རྟོགས་པ་བརྟན་པ་བཟོད་པའོ་ཞེས་ཟེར། ཐེག་ཆེན་པ་ཁ་ཅིག་དྲོད་ཀྱིས་གཟུང་བ་
རང་བཞིན་མེད་པར་རྟོག་ཤིང་། བཟོད་མཆོག་གིས་འཛིན་པ་རང་བཞིན་མེད་པར་རྟོགས་ཏེ། དེའང་ཀུན་ནས་ཉོན་་་
མོངས་པའི་ཕྱོགས་ཀྱི་གཟུང་བ་རང་བཞིན་མེད་པར་རྟོག་པ་དྲོད། རྣམ་པར་བྱང་བའི་ཕྱོགས་ཀྱི་གཟུང་བ་དེར་རྟོགས་་
པ་རྩེ་མོ། འཛིན་པ་རང་བཞིན་མེད་པར་རྟོགས་པ་ལའང་གང་ཟག་རྫས་ཡོད་ཀྱི་རྟེན་ཅན་གྱི་འཛིན་པ་རང་བཞིན་མེད་
པར་རྟོགས་པ་བཟོད་པ། སྐྱེས་བུ་བཏགས་ཡོད་ཀྱི་རྟེན་ཅན་གྱི་འཛིན་པ་དེར་རྟོགས་པ་ཆོས་མཆོག་གོ་ཞེས་བཞེད་དེ།
མངོན་རྟོགས་རྒྱན་ལས། གཞི་དང་དེ་ཡི་གཉེན་པོ་ཡི། །གཟུང་བར་རྟོག་པ་རྣམ་པ་གཉིས། །རྨོངས་དང་ཕུང་པོ་བྱེ་བྲག་
གིས། །དེ་ནི་སོ་སོར་རྣམ་པ་དགུ། །རང་དབང་བདག་སོགས་ངོ་བོ་དང་། །དེ་བཞིན་ཕུང་སོགས་རྟེན་སྒོ་ནས། །རྫས་དང་
བཏགས་པའི་རྟེན་ཅན་གྱི། །འཛིན་པའང་རྣམ་པ་གཉིས་སུ་འདོད། །ཞེས་གསུངས་པ་ལྟར་རོ། །ངེས་འབྱེད་འདི་དག་བློ་
གང་དུ་འདུ་ཞེ་ན། ཤེས་རབ་གསུམ་གྱིས་གོམས་པར་བྱས་པའི་རང་རིག་གཙོ་ཆེ་བ་ཉིད་དེ། དཔེར་ན་འདོད་ཆགས་ལ་
སོགས་པ་གོམས་པའི་རང་རིག་བཞིན་ནོ། །ལྔ་བ་ནི། ཉོན་མོངས་པ་དང་ཤེས་བྱའི་སྒྲིབ་ཀུན་བརྟགས་པ་རྣམས་རྣམ་་་་
པར་གནོན་པའི་ཚུལ་གྱིས་སྤོང་ཞིང་། བདེན་པ་རྣམས་ལ་ཆོས་ཀྱི་བདག་གི་ཕྱེད་གཟུང་བ་རང་བཞིན་མེད་པར་རྟོགས་
པའོ། །ཡང་ཐེག་ཆེན་པ་འགའ་ཞིག་ཐེག་པ་གསུམ་གྱི་སྦྱོར་ལམ་གྱིས་འདི་ལྟར་རྟོགས་པར་འདོད་དེ། ཉན་ཐོས་ཀྱི་དྲོད་
རྩེས་གང་ཟག་གི་བདག་གི་གཟུང་བ་དང་། བཟོད་མཆོག་གིས་གང་ཟག་གི་བདག་གི་འཛིན་པ་རང་བཞིན་མེད་པར་་་་་
རྟོགས། རང་རྒྱལ་གྱི་དྲོད་རྩེས་གང་ཟག་དང་ཆོས་ཀྱི་བདག་གི་ཕྱོགས་རེ་རེའི་གཟུང་བ་དང་། བཟོད་མཆོག་གིས་བདག་
དེ་གཉིས་ཀྱི་ཕྱོགས་རེ་རེའི་འཛིན་པ་རང་བཞིན་མེད་པར་རྟོགས། བྱང་སེམས་ཀྱི་དྲོད་རྩེས་གང་ཟག་དང་ཆོས་ཀྱི་་་་་
བདག་གཉིས་ཀའི་གཟུང་བ་དང་། བཟོད་མཆོག་གིས་བདག་དེ་གཉིས་ཀྱི་འཛིན་པ་རང་བཞིན་མེད་པར་རྟོགས་པར་་་་
བཞེད། འཕགས་པ་ཀླུ་སྒྲུབ་ཐེག་པ་གསུམ་གའི་སྦྱོར་ལམ་ལ་ཐབས་ཀྱི་ཁྱད་པར་དང་ངེས་འབྱེད་བཞིའི་རང་རང་གི་་་་
དམིགས་པ་གསལ་མི་གསལ་གྱི་ཁྱད་པར་མ་གཏོགས་བདག་མེད་རྟོགས་པ་ལ་ཁྱད་པར་མི་བཞེད་དེ། ཤེར་ཕྱིན་གྱི་མདོ་
ལས། ཉན་ཐོས་ཀྱི་ས་ལ་སློབ་པར་འདོད་པས་ཀྱང་ཤེས་རབ་ཀྱི་ཕ་རོལ་དུ་ཕྱིན་པ་འདི་ལ་བསླབ་པར་བྱའོ། །ཞེས་དང་།
སྡུད་པ་ལས། གང་དག་བདེ་གཤེགས་ཉན་ཐོས་འགྱུར་བར་བྱ་སྙམ་དང་། རང་སངས་རྒྱས་དང་དེ་བཞིན་ཆོས་རྒྱལ་་་་་་
འགྱུར་འདོད་པ། བཟོ་པ་འདི་ལ་བརྟེན་ཐོབ་པར་མི་ནུས་ཏེ། ཞེས་སོགས་བཀའ་རྒྱས་འབྲིང་རྣམས་ལས་གསུངས་པའི་
དགོངས་པའོ། །དྲུག་པ་ནི། དེའང་མདོ་སྡེ་རྒྱན་ལས། རྩེ་མོ་ཐོབ་པས་རྩ་མི་འཆད། །བཟོད་ཐོབ་ངན་སོང་སོགས་མི་ལྟུང་།།
ཞེས་སོགས་གསུངས་པ་དང་། མདོ་དཀོན་མཆོག་སྤྲིན་ལས། སོ་སོ་སྐྱེ་བའི་རྒུད་པ་ལས་གྲོལ་ཞིང་ཏིང་ངེ་འཛིན་དང་་་་
གཟུངས་དང་རྣམ་པར་ཐར་པ་དང་མངོན་པར་ཤེས་པ་ལ་སོགས་པ་ཡོན་ཏན་དུ་མ་དང་ལྡན་པར་གསུངས་པ་དང་།
ཡུམ་དང་རྒྱན་ལས་དབང་པོ་རྣོན་པོས་རྫོགས་པའི་བྱང་ཆུབ་ལས་ཕྱིར་མི་ལྡོག་པའི་རྟགས་ཐོབ་པར་གསུངས་པ་སོགས་
སོ། །བདུན་པ། འཇིག་རྟེན་པའི་སྒོམ་བྱུང་གི་ཤེས་རབ་ངེས་པར་འབྱེད་པའི་ཆ་དང་མཐུན་པ་བཞི་པོ་དེས། གང་ཟག་་་
དང་ཆོས་ལ་བདག་ཏུ་འཛིན་པའི་ཕྱིན་ཅི་ལོག་བཞི་སྤོང་ཞིང་། མཐོང་ལམ་པ་དང་པོའི་རྟོགས་པ་སྐྱེད་པའོ། །བརྒྱད་པ་
1 48



ནི། མཐོང་ལམ་རྣམ་པར་མི་རྟོག་པའི་ཡེ་ཤེས་མེ་དང་འདྲ་བ་དེས་སོ་སོ་སྐྱེ་བོའི་ཕྱིན་ཅི་ལོག་གི་རྟོག་པ་ཐམས་ཅད་རྩད་
ནས་འཇོམས་ཤིང་ངེས་པར་འབྱེད་པས་ན་ངེས་འབྱེད་དངོས་མཐོང་ལམ་ལ་བྱས་ནས་དེ་དང་ཆ་མཐུན་པའི་ཕྱིར་ངེས་
འབྱེད་ཆ་མཐུན་དང་། ཆོས་ཉིད་ལ་མོས་པའི་སྟོབས་ཀྱིས་བཟོད་པར་སྤྱོད་པས་ན་མོས་སྤྱོད་ཀྱི་ས། འཇིག་རྟེན་པའི་་་་་
སྒོམ་བྱུང་གི་ཤེས་རབ་དེས་གཟུང་འཛིན་གྱི་རྟོག་པ་རང་རྒྱུད་པ་དེ་དག་བཅད་ནས། འཇིག་རྟེན་ལས་འདས་པའི་ས་་་་
དང་པོ་མཐོང་ལམ་ཆོས་ཀྱི་དབྱིངས་དོན་དམ་པ་མངོན་སུམ་དུ་རྟོགས་པ་ལ་སྦྱོར་བའི་ལམ་ཡིན་པས་སྦྱོར་ལམ་ཞེས་བྱ་
སྟེ་ངེས་ཚིག་གོ །མོས་སྤྱོད་ནི་སྤྱིར་ཚོགས་སྦྱོར་གཉིས་ཀ་ལ་བཤད་དོ། །ཞེས་སོ། །ཡང་ཀུན་མཁྱེན་བླ་མ་ཨ་ཛི་ཏའི་མཁས་
པའི་ཚུལ་ལ་འཇུག་པའི་སྒོ་ཞེས་བྱ་བའི་བསྟན་བཅོས་ལས་ཐེག་པ་ཆེན་པོའི་སྦྱོར་ལམ་གྱི་རྣམ་པར་བཞག་པ་འདི་ལྟར་
གསུངས་ཏེ། སྦྱོར་བའི་ལམ་ནི་ཚོགས་ལམ་དུ་བཤད་པའི་དོན་ལ་གོང་འཕེལ་དུ་འབད་པས་ངེས་པར་འབྱེད་པའི་ཆ་་་་
དང་མཐུན་པའི་དགེ་རྩ་རྣམས་ཐོབ་པ་སྟེ་གང་ཞེ་ན་དྲོ་བ་སོགས་བཞིའོ། །དེ་ཡང་དྲོ་བ་ནི་སོ་སོ་རང་གིས་བདེན་པ་་་་
རྣམས་ལ་སྣང་བ་ཐོབ་པའི་ཏིང་ངེ་འཛིན་དང་ཤེས་རབ་མཚུངས་པར་ལྡན་པ་སྟེ་མཐོང་ལམ་གྱི་ཡེ་ཤེས་མེ་ལྟ་བུའི་དྲོད་
ཐོབ་པའོ། །རྩེ་མོ་ནི་བདེན་པ་རྣམས་ལ་སྣང་བ་མཆེད་པའི་ཏིང་ངེ་འཛིན་དང་ཤེས་རབ་མཚུངས་པར་ལྡན་པ་སྟེ་མི་
མཐུན་ཕྱོགས་ཀྱིས་དགེ་རྩ་གཡོ་བའི་ནང་ན་རྩེ་མོར་གྱུར་པའོ། །འདི་གཉིས་སུ་རྣམ་བྱང་ལ་དབང་བྱེད་པའི་དད་སོགས་
དབང་པོ་ལྔ་འབྱུང་ངོ༌། །བདེན་པའི་རྗེས་སུ་མཐུན་པའི་བཟོད་པ་ནི། བདེན་པ་རྣམས་ཀྱི་ཕྱོགས་གཅིག་ལ་ཞུགས་ཤིང་
རྗེས་སུ་སོང་བའི་ཏིང་ངེ་འཛིན་དང་ཤེས་རབ་མཚུངས་པར་ལྡན་པ་སྟེ་སོ་སྐྱེ་ཡིན་ཡང་ཆོས་ཉིད་ཀྱི་དོན་ལ་དོན་སྤྱིའི་་་
ཚུལ་གྱིས་ལེགས་པར་ཁོང་དུ་ཆུད་པའོ། །ཆོས་མཆོག་ནི་སོ་སོར་རང་གི་ཤེས་པས་བདེན་པ་རྣམས་ལ་དེ་མ་ཐག་པའི་་་་
ཏིང་ངེ་འཛིན་དང་ཤེས་རབ་མཚུངས་པར་ལྡན་པ་སྟེ། མཐོང་ལམ་གྱི་སྔ་ལོགས་དེ་མ་ཐག་ཡིན་པས་དེ་དང་ཉེ་བའོ། །དེ་
ནི་འཇིག་རྟེན་པའི་ཆོས་ཀྱི་ནང་ན་མཆོག་ཏུ་གྱུར་པ་སྟེ། དེའི་རྗེས་ཐོགས་སུ་འཕགས་པའི་ས་མཐོང་ལམ་འབྱུང་བའི་་་
ཕྱིར་རོ། །བཟོད་མཆོག་གཉིས་ན་དབང་པོ་ལྔ་མི་མཐུན་ཕྱོགས་ཀྱིས་མི་བརྫི་བའི་སྟོབས་སུ་གྱུར་པ་ཡོད་དེ། གང་རྩེ་མོ་་་
ཐོབ་ནས་དེ་ཕན་ཆད་ལོག་ལྟས་དགེ་རྩ་འཆད་པ་ནམ་ཡང་མི་འབྱུང་ལ། བཟོད་པ་ཐོབ་ཕན་ཆད་ངན་སོང་དུ་མི་འགྲོའོ། །
ཞེས་སོ། །གཉིས་པ་བྱེ་བྲག་ཏུ་དཀའ་བའི་གནད་ལ་དཔྱད་པ་ལ་སྦྱོར་ལམ་རང་གི་ངོ་བོ་རྟོག་བཅས་རྟོག་མེད་གང་ཡིན་
ལ་དཔྱད་པ། ལྡན་ཆོས་རྟོག་པའི་ཁྱད་པར་ལ་དཔྱད་པའོ། །དང་པོ་ནི། ཀུན་མཁྱེན་ཆོས་ཀྱི་རྒྱལ་པོས་གྲུབ་མཐའ་རིན་པོ་
ཆེར། འདི་ལྟར་སྦྱོར་ལམ་ཆ་བཞི་བསྒོམ་དུས་ཀྱི་ཡེ་ཤེས་ཀྱི་ངོ་བོ་མཉམ་བཞག་གི་ཆ་ནི་རྣམ་པར་མི་རྟོག་པའི་ཡེ་ཤེས་ལ། .
དེ་ལས་ལངས་པའི་རྗེས་ཐོབ་ནི་རྟོག་པ་རྟོག་མེད་ཅི་རིགས་སུ་ཡོད་དོ། །ཞེས་གསུངས། རྒྱས་པར་སྔར་དྲངས་པ་བཞིན་
ཤེས་པར་བྱའོ། །གཉིས་པ། ལྡན་ཆོས་རྟོག་པའི་རྣམ་བཞག་ཀུན་མཁྱེན་ཡབ་སྲས་ཀྱི་དགོངས་པའི་གནད་དཔྱིས་ཕྱིན་པ་
མ་ཧ་པཎྜི་ཏ་མདོ་སྔགས་བསྟན་པའི་ཉི་མའི་ཕར་ཕྱིན་ཊཱིཀྐ་ལས་དེ་ལྟར་གཞུང་རྩ་འགྲེལ་རྣམས་སུ། གཟུང་རྟོག་དང་་་་
འཛིན་རྟོག་གི་ཁྱད་པར། གཞི་དང་གཉེན་པོས་བསྡུས་པའི་ཆོས་སུ་གཟུང་བ་གཟུང་རྟོག་དང་། རྫས་དང་བཏགས་པའི་
རྟེན་ཅན་གྱི་གང་ཟག་ཏུ་འཛིན་པ་འཛིན་རྟོག་ཏུ། གཞུང་རྩ་བས་དངོས་སུ་བསྟན་ཅིང་། འཕགས་སེང་གཉིས་སོགས་ཀྱི་
149



འགྲེལ་པ་རྣམས་སུ་ཡང་། སེམས་ཅན་རྫས་སུ་ཡོད་པ་དང་སྐྱེས་བུ་བཏགས་པའི་རྟེན་ཅན་སོགས་ཀྱིས་གསལ་བར་་་་་
བསྟན་བཞིན་དུ། གཞན་དག་དེ་གཉིས་ཀྱི་ཁྱད་པར་བདག་དང་བདག་གི་བ་དང་། བེམ་པོ་དང་། ཤེས་པ། ཡུལ་དང་་་་
ཡུལ་ཅན་གྱིས་འབྱེད་པ་སོགས་ས་ཟིན་མེད་པའི་བཤད་པ་སྣ་ཚོགས་བྱེད་པར་སྣང་ངོ་། །དེས་ན་རྟོག་པ་འཕར་རྐྱང་་་་
གཉིས་ལས་རྐྱང་བར་འདོད་ཀྱི་འཕར་མ་མི་འཐད་དེ་ལུང་དོན་རིགས་པར་བཅས་པ་ལས་འགལ་བར་མཐོང་བའི་ཕྱིར།
དགག་རྟོག་སྒྲུབ་རྟོག་གཉིས་ལས་སྒྲུབ་རྟོག་ཏུ་འདོད་དེ། ཆོས་དང་གང་ཟག་ཡོད་པར་རྟོག་པའི་བློ་ཡིན་པའི་ཕྱིར། །
དགག་རྟོག་མ་ཡིན་ཏེ་ཆོས་དང་གང་ཟག་མེད་པར་རྟོག་པའི་བློ་མ་ཡིན་པའི་ཕྱིར། ཁྱབ་སྟེ། དགག་རྟོག་སྒྲུབ་རྟོག་གི་་་་
ཁྱད་པར་འཛིན་སྟངས་དགག་པ་དང་སྒྲུབ་པའི་རྣམ་པར་ཤར་བ་གཉིས་ཀྱིས་འབྱེད་པའི་ཕྱིར། དེས་ན་དེ་ལྟ་བུའི་རྟོག་
པ་རྣམས་ལམ་གྱི་སྤང་བྱར་ལྡན་གྱི་ངོ་བོར་ལྡན་པ་མིན་ཏེ། སྦྱོར་ལམ་གྱི་ངོ་བོ་ཆོས་དང་གང་ཟག་གི་བདག་མེད་སྒོམ་་་
པའི་བློ་ཆོས་ལ་མཐུན་པའི་བཟོད་པ་ཡིན་གྱི། འདིར་བསྟན་གྱི་རྟོག་པ་ག་ལ་ཡིན། འདིར་བསྟན་གྱི་རྟོག་པ་བཞི་པོ་སྦྱོར་
ལམ་གྱིས་སུན་འབྱིན་པར་བྱེད་པ་ཡིན་གྱི་ངོ་བོར་སྒོམ་པ་ག་ལ་ཡིན། དེ་ལྟར་ན་འདིར་བསྟན་གྱི་རྟོག་པ་བཞིས་མཐོང་་་
སྒོམ་ལམ་གྱི་སྤང་བྱ་སྒྲིབ་གཉིས་རྫོགས་པར་བསྡུས་པ་ཡིན་པས་དེ་ཇི་ལྟར་ལྡན་ཞིང་ཇི་ལྟར་སྤོང་བའི་ཚུལ་ནི། ཆོས་སུ་་
བདེན་པར་ཞེན་པའི་གཟུང་རྟོག་མངོན་གྱུར་དང་། གང་ཟག་རྫས་སུ་རྟོག་པའི་རྫས་འཛིན་མངོན་གྱུར་གཉིས་སོ་སྐྱེ་ལ་
ཡོད་ཅིང་། འཕགས་པ་ལ་མེད་དེ་བདེན་མེད་མངོན་སུམ་དུ་རྟོག་པའི་ཕྱིར། དེ་གཉིས་མ་ཡིན་པའི་བཏགས་འཛིན་རྟོག་
པ་མངོན་གྱུར་རྣམས་ནི་འཕགས་པ་ལ་ཡོད་ཀྱི། སོ་སྐྱེ་ལ་མེད་དེ་བདག་མེད་མངོན་སུམ་མ་རྟོགས་པའི་ཕྱིར་སོ་སྐྱེའི་རྒྱུད་
ལ་བདེན་འཛིན་མངོན་དུ་གྱུར་པའི་སྟོབས་ཀྱིས་བཏགས་འཛིན་མངོན་དུ་འགྱུར་ནུས་པ་མིན་ནོ། །རྟོག་པ་བཞི་ཀའི་ས་
བོན་སོ་སྐྱེ་ལ་སྤྱིར་ཡོད་ཅིང་། འཕགས་པ་ལ་རང་སའི་སྤང་བྱ་སྤོང་བཞིན་པ་དང་། ས་འོག་མའི་སྤང་བྱའི་ས་བོན་ཀྱང་
མེད་ཅིང་ས་གོང་མའི་སྤང་བྱ་རྣམས་ཀྱི་ས་བོན་ནི་སྤང་བྱར་ལྡན་ནོ། །དེ་ཇི་ལྟར་སྤོང་བའི་ས་མཚམས་ནི། སྤྱིར་རྟོག་པ་
ལ། ཀུན་བཏགས་དང་། ལྷན་སྐྱེས་དེའི་བག་ཉལ་ཤིན་ཏུ་ཕྲ་བ་དང་གསུམ་དུ་ངེས་པས། དང་པོ་མཐོང་ལམ་དང་།
གཉིས་པ་སྒོམ་ལམ་པ་དགུས། གསུམ་པ་རྡོར་ཏིང་གིས་སྤོང་བ་དང་། དམིགས་བསལ་རྫས་འཛིན་རྟོག་པ། ཀུན་བརྟགས་
ཀྱི་ཆ་མཐོང་ལམ་གྱིས་དང་། ལྷན་སྐྱེས་ས་བོན་གྱི་ཆ་ས་བདུན་པས་སྤངས་ཏེ་ཉོན་སྒྲིབ་སྤང་བ་རྫོགས་པ་དང་། དེའི་་་་
བག་ཉལ་ཤེས་སྒྲིབ་ཏུ་གྱུར་པ་ནི་དག་པ་ས་གསུམ་གྱིས་སྤང་བས། སྒོམ་ལམ་གཉེན་པོའི་ཚོགས་སྒྲུབ་དང་། སྒོམ་ལམ་རྩེ་
སྦྱོར་གྱི་རྟོག་པ་བཞི་མ་ཚང་བ་ཐལ་བའི་སྐྱོན་ལས་ཀྱང་གྲོལ་བའོ། །རྫས་འཛིན་རྟོག་པ་ས་དང་པོ་ནས་སྤོང་ཟིན་པར་་་་
འདོད་པ་དག་གིས། སྒོམ་ལམ་གཉེན་པོའི་ཚོགས་སྒྲུབ་དང་། སྒོམ་ལམ་རྩེ་སྦྱོར་གཉིས་འཆད་དཀའ་བར་སྣང་སྟེ། སྒོམ་་
པ་ཞེས། བྱ་བའི་ལམ་ནི་སོ་སོ་ལ། རྣམ་པར་རྟོག་པ་རྣམ་བཞི་ཡི། གཉེན་པོ་རྣམ་པ་བཞི་དང་ནི། ཞེས་གསུངས་པའི་ཕྱིར་
རོ། །རྣམ་མཁྱེན་མཚོན་བྱེད་ཀྱི་ཆོས་གསུམ་པ་ངེས་འབྱེད་ཡན་ལག་གི་དཀའ་བའི་གནད་རྣམས་ཀུན་མཁྱེན་ཡབ་སྲས་
ཀྱི་གསུང་རབ་ལས་ཇི་ལྟར་འབྱུང་བ་བཞིན་བཤད་ཟིན་ཏོ། །
བཞི་པ་གདམས་དོན་ཕྱིན་ཅི་མ་ལོག་པར་སྒྲུབ་པ་ལ། སྒྲུབ་པའི་རྟེན་དམིགས་པ། ཆེད་དུ་བྱ་བ། སྒྲུབ་པ་རང་གི་ངོ་
150



བོ་བཞི་ལས། དང་པོ་ལ། རིགས་ཀྱི་དབྱེ་བ་དང་། དབྱེ་བ་ལ་རྩོད་སྤོང་གཉིས། དང་པོ་ནི། གཉེན་པོ་སོགས་རྐང་པ་བརྒྱད། །
གཉིས་པ་ལ། རྩོད་པ་དང་། ལན་གཉིས། དང་པོ་ནི། ཆོས་ཀྱི་དབྱིངས་སོགས་རྐང་པ་གཉིས། གཉིས་པ་ལ་ནི་བརྟེན་པའི་
སོགས་རྐང་པ་གཉིས། འདིར་དཀའ་བའི་གནད་ལ་དཔྱད་པ་ལ། རིགས་ཀྱི་རྣམ་བཞག་དངོས་དང་། དེ་ལས་འཕྲོས་པའི་
དོན་ནོ། །དང་པོ་ལ། གདོད་མའི་མགོན་པོ་ཀློང་ཆེན་རབ་འབྱམས་བཟང་པོའི་གསུང་རབ་ཐོག་མཐའ་བར་དུ་དགེ་བ།
དོན་བཟང་པོ། ཚིག་འབྲུ་བཟང་པོ། མ་འདྲེས་པ་ལ་སོགས་ཏེ་སྟོན་པ་དྲང་སྲོང་ཆེན་པོའི་གསུང་དང་རྣམ་དབྱེར་མེད་་
པ་བཅོས་བུའི་ཚིག་གི་ཕྱོགས་ཞེན་གྱིས་བསྔགས་པའི་ཚིག་ཕྲེང་ཙམ་མ་ཡིན་པར་ཚད་མ་གསུམ་གྱི་ལམ་ནས་གཞལ་ན་་
རྒྱལ་བའི་བཀའ་དང་ཐ་དད་དུ་བྱ་མི་ནུས་པ་རེ་ཞིག་རི་ཁ་བ་ཅན་གྱི་ལྗོངས་འདིར་བསྟན་བཅོས་ཀྱི་ཚུལ་དུ་སྣང་བ་་་་
རྣམས་ལས་ཇི་ལྟར་འབྱུང་བ་དང་། དེ་དག་ལས་ཇི་སྐད་གསུངས་པའི་དོན་འཁྲུལ་བའི་དྲི་མ་ཕྲ་བས་ཀྱང་མ་གོས་པའི་་
རིགས་པའི་ལམ་ནས་གསལ་བར་མཛད་པ་ལ་རྗེ་བཙུན་བརྟན་པའི་འཁོར་ལོ་བྱང་ཕྱོགས་གངས་རིའི་ལྗོངས་འདིར་་་
དགེ་བའི་བཤེས་གཉེན་གྱི་རྣམ་པར་ཞལ་བསྒྱུར་བའི་གསུང་རབ་རིན་པོ་ཆེ་རྣམས་ལས་ཇི་ལྟར་གཏན་ལ་དབབ་ཚུལ་ལོ། །
དང་པོ་ལ། གྲུབ་པའི་མཐའ་རིན་པོ་ཆེ་དང་། ངེས་དོན་ཤིང་རྟ་ཆེན་མོ། གསུངས་རབ་གཞན་ལས་ཀྱང་འབྱུང་ཚུལ་ལོ། །
དང་པོ་ནི། དེ་ལས། བྱང་ཆུབ་སེམས་དཔའི་ལམ་བཤད་པའི་སྐབས། རྟེན་རིགས་ཀྱི་རང་བཞིན་འདི་ལྟར་འཆད་པར་་་་
མཛད་དེ། སྡོང་བོ་བཀོད་པའི་མདོ་ལས། ཀྱེ་རྒྱལ་བའི་སྲས་དག་བྱང་ཆུབ་སེམས་དཔའི་རིགས་ཞེས་བྱ་བ་འདི་ནི་ཆོས་་
ཀྱི་དབྱིངས་ལྷུར་ལེན་པ་ནམ་མཁའ་ལྟར་ཡངས་པ་རང་བཞིན་གྱིས་འོད་གསལ་བ་སྟེ། དེ་ལ་གནས་པའི་བྱང་ཆུབ་་་་
སེམས་དཔའ་རྣམས་ནི་འདས་པ་དང་མ་འོངས་པ་དང་ད་ལྟར་བྱུང་བའི་སངས་རྒྱས་བཅོམ་ལྡན་འདས་རྣམས་ཀྱི་་་་་
རིགས་སུ་སྐྱེ་བ་ཡིན་ནོ་ཞེས་པ་དང་། རྒྱུད་བླ་མ་ལས། སེམས་ཀྱི་རང་བཞིན་འོད་གསལ་གང་ཡིན་པ། །དེ་ནི་ནམ་མཁའ་
བཞིན་དུ་འགྱུར་མེད་དེ། །ཞེས་པས། དབྱིངས་རང་བཞིན་གྱིས་རྣམ་པར་དག་པ་དོན་དམ་པའི་བདེན་པ་རང་བྱུང་གི་་
ཡེ་ཤེས་དེ་ནི། དྲི་མ་དང་བཅས་པའི་དུས་ན་རིགས་སམ་ཁམས་སམ་དེ་བཞིན་གཤེགས་པའི་སྙིང་པོ་ཞེས་བྱ་ལ། དྲི་མ་་་
བྲལ་བའི་ཚེ་བྱང་ཆུབ་སམ་དེ་བཞིན་གཤེགས་པ་ཞེས་བྱ་བའི་རང་བཞིན་ཏེ་དེ་གཏན་ལ་དབབ་པ་ལ་དོན་རྣམ་པ་བཞི་
སྟེ། རིགས་ཀྱི་རང་བཞིན། ཀུན་ལ་ཁྱོབ་པའི་ཚུལ་རབ་ཏུ་དབྱེ་བ་རིགས་སྟོན་པའི་འཐོད་པའོ། །དང་པོ་རྒྱུད་བླ་མ་ལས།
འདི་མ་བསལ་བྱ་ཅི་ཡང་མེད། །གཞག་པར་བྱ་བ་ཅུང་ཟད་མེད། །ཡང་དག་ཉིད་ལ་ཡང་དག་བལྟ། །ཡང་དག་མཐོང་ན་
རྣམ་པར་གྲོལ། །ཞེས་པས། དབྱིངས་སྙིང་པོ་འདིའི་ངོ་བོ་ལ་དོར་བྱའི་དྲི་མ་ཡེ་ནས་མེད་དེ་རང་བཞིན་གྱིས་འོད་གསལ་
ཞིང་དྲི་མ་མེད་པའི་ཕྱིར་རོ། །སྔར་མེད་ཀྱི་ཡོན་ཏན་ཕྱི་ནས་གསར་དུ་བསྒྲུབ་པ་མེད་དེ་ཡོན་ཏན་ལྷུན་གྲུབ་ཡིན་པའི་་་
ཕྱིར་རོ། །དེ་ཉིད་ལས། དག་དང་ཉོན་མོངས་དང་ལྡན་ཕྱིར། །ཀུན་ནས་ཉོན་མོངས་མེད་དག་ཕྱིར། །དེ་ལ་དྲི་མ་མེད་པའི་
སངས་རྒྱས་ཀྱི་ཡོན་ཏན་ནི། གཅིག་ཏུ་ཀུན་ནས་ཉོན་མོངས་པའི་སོ་སོ་སྐྱེ་བོའི་ས་ལོ་ཡེ་ཤེས་རྣམ་པར་དབྱེར་མེད་པར་
ཆོས་ཉིད་སྔ་ཕྱི་ཁྱད་པར་མེད་པར་ཡོད་པའི་གནས་འདི་བསམ་གྱིས་མི་ཁྱབ་སྟེ་ཞེས་འགྲེལ་པར་ཐོགས་མེད་བཤད་དོ། །
རྣམ་པར་དབྱེ་བ་མེད་ཚོས་ཕྱིར། །ལྷུན་གྲུབ་རྣམ་པར་མི་རྟོག་ཕྱིར། །ཞེས་སོ། །དེའང་ཉོན་མོངས་དེ་ཉིད་ཀྱི་ངོ་བོ་ནི་ཡང་
151



་ དག་པའི་ལྟ་བ་སྟེ། དེ་ཉིད་མཐོང་ནས་གློ་བུར་བའི་དྲི་མ་ཉོན་མོངས་པ་ཕྲུ་མ་འཐུམས་པ་ལྟ་བུ་ལས་གྲོལ་དུས། སྔར་་་་་
ཡོད་ཀྱི་ཡོན་ཏན་མངོན་པ་ལ་བྱང་ཆུབ་ཏུ་བརྗོད་ཀྱང་། གསར་དུ་བསྐྱེད་པ་མ་ཡིན་ནོ། །དེའི་ཕྱིར་དབྱིངས་སམ་སྙིང་་་་
པོའི་ངོ་བོ་ལ་ལྟོས་ནས་དྲི་མ་དང་སྐྱོན་གྱི་དངོས་པོ་རྣམ་པར་དབྱེ་བ་དང་བཅས་པའི་མཚན་ཉིད་ཀྱིས་སྟོང་ལ། ཡེ་ནས་
རང་ཆས་སུ་ཡོད་པའི་ཡོན་ཏན་གྱིས་མི་སྟོང་པ་སྟེ། དེ་ཉིད་ལས། རྣམ་དབྱེར་བཅས་པའི་མཚན་ཉིད་ཅན། །གློ་བུར་དག་
གི་ཁམས་སྟོང་གིས། །རྣམ་དབྱེ་མེད་པའི་མཚན་ཉིད་ཅན། །བླ་མེད་ཆོས་ཀྱིས་སྟོང་མ་ཡིན། །ཅེས་པ་དང་། དེའི་འགྲེལ་པ་
ལས། འདིས་ཅི་བསྟན་ཅེ་ན། གང་གི་ཕྱིར་རང་བཞིན་གྱིས་ཡོངས་སུ་དག་པ་དེ་བཞིན་གཤེགས་པའི་ཁམས་འདི་ལས།
བསལ་བར་བྱ་བ་ཀུན་ནས་ཉོན་མོངས་པའི་རྒྱུ་མཚན་ནི་འགའ་ཡང་མེད་དེ། གློ་བུར་བའི་དྲི་མ་དང་བྲལ་བ་འདིའི་རང་
བཞིན་ཡིན་པའི་ཕྱིར་རོ། །འདི་ལ་རྣམ་པར་བྱང་བའི་རྒྱུ་མཚན་ཅན་གཞག་པར་བྱ་བ་ཅུང་ཟད་ཡོད་པ་མ་ཡིན་ཏེ། རྣམ་
པར་དབྱེ་བ་མེད་པའི་ཆོས་དག་པའི་ཆོས་ཉིད་ནི་རང་བཞིན་ཡིན་པའི་ཕྱིར་རོ། །དེས་ན་དེ་བཞིན་གཤེགས་པའི་སྙིང་པོ་
ནི་རྣམ་པར་དབྱེ་བ་ཡོད་པ་དང་བྲལ་བ་ཤེས་པ་ཉོན་མོངས་པའི་སྦུབས་ཐམས་ཅད་ཀྱིས་ནི་སྟོང་པ་ཡིན་ལ། རྣམ་པར་་
དབྱེ་བ་མེད་པ་བྲལ་མི་ཤེས་པ་བསམ་གྱིས་མི་ཁྱབ་པའི་སངས་རྒྱས་ཀྱི་ཆོས་གང་གཱའི་ཀླུང་གི་བྱེ་མ་ལས་འདས་པས་མི་་
སྟོང་ངོ་ཞེས་གསུངས་སོ། །དེ་ལྟར་ན་གང་ཞིག་གང་ན་མེད་པ་དེ་ནི་དེས་སྟོང་ངོ་ཞེས་ཡང་དག་པར་རྗེས་སུ་མ་མཐོང་ལ།
གང་ཞིག་དེར་ལྷག་པར་གྱུར་པ་དེ་ནི་དེ་ལ་རྟག་པར་ཡོད་དོ་ཞེས་ཡང་དག་པ་ཇི་ལྟ་བ་བཞིན་དུ་ཤེས་སོ། །ཚིགས་སུ་་་
བཅད་པ་འདི་གཉིས་ཀྱིས་ནི་སྒྲོ་འདོགས་པ་དང་། སྐུར་པ་འདེབས་པའི་མཐའ་དང་བྲལ་བའི་ཕྱིར། ཕྱིན་ཅི་མ་ལོག་པ་
སྟོང་པ་ཉིད་ཀྱི་མཚན་ཉིད་སྟོན་ཏེ་ཞེས་གསུངས་སོ། །དེ་ལྟ་བུའི་རིགས་ལ་འཁོར་བའི་ཆོས་དང་། མྱ་ངན་ལས་འདས་་
པའི་ཆོས་ཇི་ལྟར་ལྡན་ཞེ་ན། འཁོར་བའི་ཆོས་ནི་ཉི་མ་ལ་སྤྲིན་ལྟར་བསྒྲིབ་བྱ་སྒྲིབ་བྱེད་དུ་ལྡན་ལ། མྱ་ངན་ལས་འདས་་
པའི་ཆོས་ནི་འོད་ཟེར་ལྟར་ངོ་བོ་གཅིག་པར་ལྡན་པ་ཡིན་ཏེ། རེ་ཞིག་རྟེན་དབྱིངས་ལ། བརྟེན་པ་འཁོར་བའི་ཆོས་དྲི་མ་
དང་བཅས་པ་ཉིད། གཉེན་པོས་བསལ་བ་ན། མྱ་ངན་ལས་འདས་པའི་ཆོས་མངོན་པར་གྱུར་པའི་ཚུལ་ལོ་ཞེས་ཤེས་པར་
བྱའོ། །འཁོར་བའི་ཆོས་རྣམས་ནི་གློ་བུར་དང་། ཡོན་ཏན་ནས་འདུས་མ་བྱས་སུ་ཡོད་པ་ཉིད་ཀྱང་དེ་ལས། ཉེས་པ་གློ་་་
བུར་དང་ལྡན་དང་། །ཡོན་ཏན་རང་བཞིན་ཉིད་ལྡན་ཕྱིར། །ཇི་ལྟར་སྔོན་བཞིན་ཕྱིས་དེ་བཞིན། །འགྱུར་བ་མེད་པ་ཆོས་
ཉིད་དོ། །ཞེས་སོ། །དེ་ལ་ཆོས་དབྱིངས་ནམ་མཁའ་ལྟར་འཕོ་འགྱུར་མེད་པའི་རིགས་ཀྱི་ངང་དུ་ཚེ་རབས་གྲངས་མེད་་་་
པར། འཁོར་བ་མུ་མཐའ་མེད་པར་བརྒྱུད་པའི་ལས་དང་བག་ཆགས་ལ་བརྟེན་ནས་ཕུང་པོ་འདོར་ལེན་བྱེད་ཚུལ་ནི། དེ་
ཉིད་ལས། ཇི་ལྟར་འཇིག་རྟེན་ཐམས་ཅད་དུ། ནམ་མཁའ་ལ་ནི་སྐྱེ་ཞིང་འཇིག །དེ་བཞིན་འདུས་མ་བྱས་དབྱིངས་ལ། །
དབང་པོ་རྣམས་ནི་སྐྱེ་ཞིང་འཇིག །ཅེས་སོ། །དེའང་དབང་པོ་ལས་སྐྱེ་འཇིག་མེད་པའང་བསྐལ་པའི་མེས། འཇིག་རྟེན་
བསྲེགས་ཀྱང་ནམ་མཁའ་མི་འཚིགས་པ་ལྟ་བུ་སྟེ། དེ་ཉིད་ལས། ཇི་ལྟར་ནམ་མཁའ་མེ་རྣམས་ཀྱིས། །སྔོན་ཆད་ནམ་ཡང་
ཚིག་པ་མེད། །དེ་བཞིན་འདི་ནི་འཆི་བ་དང་། །ན་དང་རྒ་བའི་མེས་མི་འཚིག །ཅེས་སོ། །དེ་ལྟར་སྐྱེ་འཆི་བདེ་སྡུག་ཐམས་
ཅད་ལས་དང་ཉོན་མོངས་ལས་བྱུང་ལ། དེའང་སེམས་ཚུལ་བཞིན་མ་ཡིན་པའི་ཀུན་ཏུ་རྟོག་པ་མ་རིག་པ་ལས་བྱུང་སྟེ།
152



དེ་ཉིད་སེམས་འོད་གསལ་བའི་ངང་ལ་བརྟེན་པ་ནི་འཇིག་རྟེན་ནམ་མཁའ་ལ་བརྟེན་པ་ལྟ་བུ་སྟེ། ས་ནི་ཆུ་ལ་ཆུ་རླུང་ལ།།
རླུང་ནི་མཁའ་ལ་རབ་ཏུ་གནས། །མཁའ་ནི་རླུང་དང་ཆུ་དག་དང་། །ས་ཡི་ཁམས་ལ་གནས་མ་ཡིན། །དེ་བཞིན་ཕུང་པོ་་
ཁམས་དབང་རྣམས། །ལས་དང་ཉོན་མོངས་དག་ལ་གནས། །ལས་དང་ཉོན་མོངས་ཚུལ་བཞིན་མིན། །ཡིད་ལ་བྱེད་་་་
རྟག་ཏུ་གནས། །ཚུལ་བཞིན་མ་ཡིན་ཡིད་བྱེད་ནི། །སེམས་ཀྱི་དག་པ་ལ་རབ་གནས། །སེམས་ཀྱི་རང་བཞིན་ཆོས་རྣམས་ནི། །
ཐམས་ཅད་ལ་ཡང་གནས་པ་མེད། །ཅེས་སོ། །མྱ་ངན་ལས་འདས་པའི་ཡོན་ཏན་ནི་ཉི་མ་དང་འོད་ཟེར་ལྟར་ཡེ་ནས་་་
ལྷན་ཅིག་ཏུ་གནས་ཏེ། སྣང་བའི་ཡོན་ཏན་སྐུ་དང་འོད་ཟེར་དང་ཞིང་ཁམས་དང་གཞལ་ཡས་ཁང་ལ་སོགས་པ་དང་།
རིག་པའི་ཡོན་ཏན་སྟོབས་དང་མི་འཇིགས་པ་ལ་སོགས་པ་སྟེ་ཤིན་ཏུ་རྒྱས་པ་སངས་རྒྱས་ཕལ་པོ་ཆེའི་མདོ་ལས་བྱུང་བ་
དག་བསྡུས་ཏེ། རྒྱུད་བླ་མའི་འགྲེལ་པ་ལས། དེ་ལ་དྲི་མ་མེད་པའི་སངས་རྒྱས་ཀྱི་ཡོན་ཏན་ནི། གཅིག་ཏུ་ཀུན་ནས་ཉོན་་
མོངས་པ་སོ་སོ་སྐྱེ་བོའི་ས་ལ་ཡང་རྣམ་པར་དབྱེར་མེད་པའི་ཆོས་ཉིད་སྔ་ཕྱི་ཁྱད་པར་མེད་པ་ཡོད་པའི་ཕྱིར་གནས་པ་་
འདི་བསམ་གྱིས་མི་ཁྱབ་སྟེ། གང་གི་ཕྱིར་གང་ལ་དེ་བཞིན་གཤེགས་པའི་ཡེ་ཤེས་མཐའ་དག་རྗེས་སུ་མ་ཞུགས་པའི་་་་་
སེམས་ཅན་དེ་དག་ནི་སེམས་ཅན་གྱི་རིགས་ན་འགའ་ཡང་མེད་དོ། །འོན་ཀྱང་འདུ་ཤེས་ཀྱི་འཛིན་པས་དེ་བཞིན་་་་་
གཤེགས་པའི་ཡེ་ཤེས་མི་མངོན་ནོ། །འདུ་ཤེས་ཀྱི་འཛིན་པ་དང་བྲལ་བ་ལས་ནི་ཐམས་ཅད་མཁྱེན་པའི་ཡེ་ཤེས། རང་་་་
བྱུང་གི་ཡེ་ཤེས་ཐོགས་པ་མེད་པར་རབ་ཏུ་འབྱུང་ངོ༌། །ཀྱེ་རྒྱལ་བའི་སྲས་འདི་ལྟ་སྟེ། དཔེར་ན་སྟོང་གསུམ་གྱི་སྟོང་ཆེན་
པོའི་འཇིག་རྟེན་གྱི་ཁམས་ཀྱི་ཚད་དང་མཉམ་པའི་དར་ཡུག་ཆེན་པོ་གཅིག་ཡོད་པར་གྱུར་ལ། དར་ཡུག་ཆེན་པོ་དེ་ལ་་་
ཡང་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཐམས་ཅད་རྫོགས་པར་བྲིས་པར་གྱུར་ཏེ། འདི་ལྟ་སྟེ་ཁོར་ཡུག་
ཆེན་པོའི་ཚད་ནི་ཁོར་ཡུག་ཆེན་པོ་བྲིས། ས་ཆེན་པོའི་ཚད་ནི་ས་ཆེན་པོ་བྲིས། སྟོང་གཉིས་པ་བར་མའི་འཇིག་རྟེན་གྱི་་་
ཚད་དུ་ནི་སྟོང་གཉིས་པའི་འཇིག་རྟེན་གྱི་ཁམས། སྟོང་གི་འཇིག་རྟེན་གྱི་ཚད་དུ་ནི་སྟོང་གི་འཇིག་རྟེན་གྱི་ཁམས་གླིང་་་་
བཞི་པའི་འཇིག་རྟེན་གྱི་ཁམས་ཀྱི་ཚད་དུ་ནི་གླིང་བཞི་པའི་འཇིག་རྟེན་གྱི་ཁམས། རྒྱ་མཚོ་ཆེན་པོའི་ཚད་དུ་ནི་རྒྱ་མཚོ་
ཆེན་པོ། འཛམ་བུ་གླིང་གི་ཚད་དུ་ནི་འཛམ་བུ་གླིང་། ཤར་གྱི་ལུས་འཕགས་ཀྱི་ཚད་དུ་ནི་ཤར་གྱི་ལུས་འཕགས་གླིང་།
ནུབ་ཀྱི་བ་ལང་སྤྱོད་ཀྱི་ཚད་དུ་ནི་ནུབ་ཀྱི་བ་ལང་སྤྱོད། བྱང་གི་སྒྲ་མི་སྙན་གྱི་ཚད་དུ་ནི་བྱང་གི་སྒྲ་མི་སྙན། རི་རབ་ཀྱི་་་་
ཚད་དུ་ནི་རི་རབ། ས་ལ་སྤྱོད་པའི་ལྷའི་གཞལ་ཡས་ཁང་གི་ཚད་དུ་ནི་ས་ལ་སྤྱོད་པའི་ལྷའི་གཞལ་ཡས་ཁང་། འདོད་པ་
ན་སྤྱོད་པའི་ལྷའི་གཞལ་ཡས་ཁང་གི་ཚད་དུ་ནི། འདོད་པ་ན་སྤྱོད་པའི་ལྷའི་གཞལ་ཡས་ཁང་། གཟུགས་ན་སྤྱོད་པའི་་་་
ལྷའི་གཞལ་ཡས་ཁང་གི་ཚད་དུ་ནི། གཟུགས་ན་སྤྱོད་པའི་ལྷའི་གཞལ་ཡས་ཁང་བྲིས་སོ། །དར་ཡུག་ཆེན་པོ་དེ་ཡང་ཆུ་་་
ཞེང་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་ཚད་ཙམ་དུ་གྱུར་ལ། དར་ཡུག་ཆེན་པོ་དེ་ཡང་། རྡུལ་ཕྲ་རབ་
ཀྱི་རྡུལ་གཅིག་ཏུ་བཅུག་པར་གྱུར་ཏོ། །ཇི་ལྟར་རྡུལ་ཕྲ་རབ་ཀྱི་རྡུལ་གཅིག་ཏུ་དར་ཡུག་ཆེན་པོ་བཅུག་པ་དེ་བཞིན་དུ།
རྡུལ་ཕྲ་རབ་ཀྱི་རྡུལ་མ་ལུས་པ་རྣམས་སུ་དེའི་ཚད་ཀྱི་དར་ཡུག་ཆེན་པོ་ནང་དུ་བཅུག་པར་གྱུར་ཏོ། །དེ་ནས་མཁས་པ་
མཛངས་པ་གསལ་བ་ཡིད་གཞུངས་པ། དེར་ཉེ་བར་ཞུགས་པའི་སྤྱོད་པ་དང་ལྡན་པའི་སྐྱེས་བུ་འགའ་ཞིག་སྐྱེས་ཏེ། དེའི་
153



མིག་ལྷའི་མིག་ཏུ་གྱུར་ཅིང་ཀུན་ཏུ་ཡོངས་སུ་དག་པ་འོད་གསལ་བར་གྱུར་པ་ཅིག་ལ། དེས་ལྷའི་མིག་གིས་རྣམ་པར་་་་་
བལྟས་ཏེ། འདི་ལྟ་བུར་གྱུར་པའི་དར་ཡུག་ཆེན་པོ་འདི་རྡུལ་ཕྲ་རབ་ཀྱི་རྡུལ་ཆུང་ངུ་འདི་ཉིད་ལ་གནས་ཏེ། སེམས་ཅན་
འགའ་ལ་ཡང་ཉེ་བར་མཁོ་བར་མ་གྱུར་ཏོ། །དེ་འདི་སྙམ་དུ་སེམས་ཏེ། ཀྱེ་མ་མ་ལ་གང་དག་གིས་བརྩོན་པ་ཆེན་པོའི་་་་
སྟོབས་དང་མཐུས་རྡུལ་ཕྲ་རབ་ཀྱི་རྡུལ་དེ་ཕྱེ་སྟེ། དར་ཡུག་ཆེན་པོ་འདི་འགྲོ་བ་ཐམས་ཅད་ཀྱི་ཉེ་བར་འཚོ་བར་བྱའོ་་་་
སྙམ་པས། དེ་བརྩོན་འགྲུས་ཆེན་པོའི་སྟོབས་ཀྱི་མཐུ་བསྐྱེད་དེ་རྡོ་རྗེ་ཕྲ་མོས་རྡུལ་ཕྲ་རབ་ཀྱི་རྡུལ་དེ་ཕྱེ་ནས་བསམ་པ་ཇི་
ལྟ་བ་བཞིན་དུ། དར་ཡུག་ཆེན་པོ་དེས་འགྲོ་བ་མཐའ་དག་ཉེ་བར་འཚོ་བར་བྱེད་ཅིང་གཅིག་ལས་ཇི་ལྟ་བ་དེ་བཞིན་དུ་
རྡུལ་ཕྲ་རབ་ལུས་པ་མེད་པ་མཐའ་དག་ལ་དེ་ཁོ་ན་བཞིན་བྱེད་དོ། །ཀྱེ་རྒྱལ་བའི་སྲས་དག་དེ་བཞིན་དུ་དེ་བཞིན་་་་་
གཤེགས་པའི་ཡེ་ཤེས་ཚད་མེད་པའི་ཡེ་ཤེས་སེམས་ཅན་ཐམས་ཅད་ཉེ་བར་འཚོ་བའི་ཡེ་ཤེས་ཀྱང་སེམས་ཅན་ཐམས་ཀྱི་
སེམས་ཀྱི་རྒྱུད་ལ་མ་ཚང་བ་མེད་པར་རྗེས་སུ་ཞུགས་ཏེ། སེམས་ཅན་གྱི་སེམས་ཀྱི་རྒྱུད་དེ་དག་ཀྱང་དེ་བཞིན་གཤེགས་་་
པའི་ཡེ་ཤེས་དང་འདྲ་བར་ཚད་མེད་དོ་ཞེས་གསུངས་སོ། །དེའང་རང་གི་ངོ་བོ་ལ་ལྟོས་ན། ཡོན་ཏན་ལྷུན་གྱིས་གྲུབ་པ།
སྐྱོན་གྱིས་གོས་མ་མྱོང་ལ། རྣམ་པ་ལ་ལྟོས་ན་ཉོན་མོངས་པ་དང་ལྡན་ཞིང་ཕྱིས་དག་པ་ལྟ་བུར་ཡོད་པ་སྟེ། དག་པའང་་
ཡིན་ལ་མ་དག་པའང་ཡིན་པ་གཉིས་མི་འགལ་བ་ནི་བསམ་གྱིས་མི་ཁྱབ་པའི་ཆོས་ཏེ། དེ་ཉིད་ལས། དེ་ལ་དྲི་མ་དང་་་་་
བཅས་པའི་དེ་བཞིན་ཉིད་ནི་ཅིག་ཅར་དུ་དུས་གཅིག་རྣམ་པར་དག་པའང་ཡིན་ལ། ཀུན་ནས་ཉོན་མོངས་པའང་ཡིན་
པའི་ཕྱིར་གནས་འདིར་བསམ་གྱིས་མི་ཁྱབ་སྟེ་ཞེས་པ་དང་། དེ་ལ་དྲི་མ་མེད་པའི་དེ་བཞིན་ཉིད་ནི་སྔར་དྲི་མས་ཀུན་་་་
ནས་ཉོན་མོངས་པར་མ་གྱུར་ལ། ཕྱིས་རྣམ་པར་དག་པའི་ཕྱིར་གནས་འདི་བསམ་གྱིས་མི་ཁྱབ་ཅེས་སོ། ། །
གཉིས་པ་ཀུན་ལ་ཁྱབ་པའི་ཚུལ་ལ་གསུམ་སྟེ། རང་བཞིན་ཀུན་ལ་ཁྱབ་ཚུལ། རིགས་ཀྱི་རྟགས། ཡོན་ཏན་ནོ། །དང་
པོ་ནི་དཔལ་ཕྲེང་གི་མདོ་ལས། བདེར་གཤེགས་སྙིང་པོས་འགྲོ་ཀུན་ཡོངས་ལ་ཁྱབ། ཅེས་པ་དང་། རྒྱུད་བླ་མ་ལས། རྫོགས་
སངས་སྐུ་ནི་འཕྲོ་ཕྱིར་དང་། དེ་བཞིན་ཉིད་དབྱེར་མེད་ཕྱིར་དང༌། རིགས་ཡོད་ཕྱིར་ན་ལུས་ཅན་ཀུན། རྟག་ཏུ་སངས་་་
རྒྱས་སྙིང་པོ་ཅན། ཞེས་སོ། །རིགས་ཀྱི་རྟགས་ལ་གཉིས་ལས། རིགས་ཡོད་ཀྱང་མ་སད་པའི་རྟགས་ནི་དེ་ཉིད་ལས། གལ་་
ཏེ་སངས་རྒྱས་ཁམས་མེད་ན། །སྡུག་ལའང་སྐྱོ་བར་མི་འགྱུར་ཞིང་། །མྱ་ངན་འདས་ལ་འདོད་པ་དང་། །དོན་གཉེར་སྨོན་
པའང་མེད་པར་འགྱུར། །ཅེས་པ་སྟེ། སྐྱེ་བོ་ཐ་ཤལ་ཁ་ཅིག་བཞིན་ནོ། །སད་པའི་རྟགས་ནི་དེ་ཉིད་ལས། སྲིད་དང་མྱ་ངན་
འདས་ལ་དེའོ། །སྡུག་བདེའི་སྐྱོན་ཡོན་མཐོང་བ་འདི། རིགས་ཡོད་ལས་ཡིན་གང་ཕྱིར་དེ། རིགས་མེད་དྭག་ལ་མེད་ཕྱིར་
རོ། །ཞེས་སོ། །དེ་གཉིས་མདོ་སྡེ་རྒྱན་དུ། ལ་ལ་ཐར་པའི་ཆ་མཐུན་དགེ་བ་མེད། །དཀར་པོ་མན་ས་ཡོད་པའང་རྒྱུད་དང་
བྲོལ། །ཞེས་མ་སད་པ་དང་རེ་ཞིག་ཆད་པ་བསྟན་ལ། སྦྱོར་བའི་སྔོན་དུ་སྙིང་རྗེ་དང་། མོས་པ་དང་ནི་བཟོད་པ་དང་།
དགེ་ལ་ཡང་དག་སྤྱོད་པ་ནི། རིགས་ཀྱི་རྟགས་སུ་ཡང་དག་བཤད། ཅེས་སད་པ་བསྟན་ཏོ། །ཡོན་ཏན་ནི་ཐེག་དམན་ལས་
ཆེས་འཕགས་པས་མཆོག་ཏུ་བསྟན་པ་ཡིན་ཏེ། དེ་ཉིད་ལས། ཡོན་ཏན་ཤིན་ཏུ་རྒྱ་ཆེ་བྱང་ཆུབ་ཤིང་བསྐྱེད་ཕྱིར། །བདེ་་
དང་སྡུག་བསྔལ་ཆེན་པོ་ཞི་བ་ཐོབ་བྱའི་ཕྱིར། །རང་དང་གཞན་ལ་ཕན་བདེ་བྱེད་པ་འབྲས་བུའི་ཕྱིར། །རིགས་མཆོག་དེ་
154



ནི་རྩ་བ་བཟང་པོ་ལྟ་བུ་ཡིན། །ཅེས་སོ། །དེའང་རྒྱ་གར་གྱི་སྒྲ་ལས་གོ་ཏྲ་ཞེས་པའི་གོ་གུ་ཎ་ཞེས་བསྒྱུར་ན་ཡོན་ཏན་ཡིན་
ལ། ཏྲ་ཏ་ར་ཞེས་བསྒྱུར་ན་སྒྲོལ་བ་སྟེ། ཡོན་ཏན་གྱིས་རྟེན་བྱས་ནས་འཁོར་བའི་ཕ་རོལ་དུ་སྒྲོལ་བས་ཏེ། དེ་ཉིད་ལས།
ཡོན་ཏན་ནི། སྒྲོལ་བའི་དོན་དུ་ཤེས་པར་བྱ་ཞེས་སོ། །གསུམ་པར་རབ་ཏུ་དབྱེ་བ་ལ་གསུམ་སྟེ། རྟེན་དང་བརྟེན་པའི་སྒོ་
ནས་དབྱེ་བ་དང་། གནས་སྐབས་ཀྱི་སྒོ་ནས་དབྱེ་བ་དང་། དཔེ་དོན་གྱི་སྒོ་ནས་དབྱེ་བའོ། །དང་པོ་ནི་མདོ་སྡེ་རྒྱན་ལས། །
རང་བཞིན་དང་ནི་རྒྱས་པ་དག །དེ་ནི་རྟེན་དང་བརྟེན་པ་དང་། །ཡོད་མེད་ཉིད་དང་ཡོན་ཏན་ནི། །སྒྲོལ་བའི་དོན་དུ་
ཤེས་པར་བྱ། །ཞེས་པས། སྔར་བཤད་པའི་ཀུན་ཁྱབ་འོད་གསལ་བ་དེ་ནི་སྣང་སྟོང་གི་དབྱེ་བས་གཉིས་སུ་བཤད་དེ།
དབྱིངས་སྟོང་པ་ནི་ཆོས་སྐུ་ངོ་བོ་ཉིད་སྐུའི་བྲལ་རྒྱུ་རྟེན་ཡིན་ལ། ཡེ་ཤེས་སྣང་བ་རང་འོད་མཚན་དཔེ་དང་བཅས་པ་ནི་
བརྟེན་པ་གཟུགས་སྐུ་གཉིས་ཀྱི་བྲལ་གྱུར་གནས་པ་སྟེ། རྒྱུད་བླ་མ་ལས། གཏེར་དང་འབྲས་བུའི་ཤིང་བཞིན་དུ། །རིགས་
དེ་རྣམ་གཉིས་ཤེས་བྱ་སྟེ། །ཐོག་མེད་རང་བཞིན་གནས་པ་དང་། །ཡང་དག་བླངས་པ་མཆོག་ཉིད་དོ། །རིགས་འདི་་་་་
གཉིས་ལས་སངས་རྒྱས་ཀྱི། །སྐུ་གསུམ་ཐོབ་པར་འདོད་པ་ཡིན། །དང་པོས་སྐུ་ནི་དང་པོ་སྟེ། །གཉིས་པ་ཡིས་ནི་ཕྱི་མ་་་་་
གཉིས། །ངོ་བོ་ཉིད་སྐུ་མཛེས་པ་ནི། །རིན་ཆེན་སྐུ་འདྲར་ཤེས་བྱ་སྟེ། །རང་བཞིན་གྱིས་ནི་བྱས་མིན་དང་། །ཡོན་ཏན་རིན་
ཆེན་གཏེར་ཡིན་ཕྱིར། །ཆོས་ཆེན་རྒྱལ་སྲིད་ཆེ་ལྡན་ཕྱིར། །རྫོགས་ལོངས་འཁོར་ལོས་སྒྱུར་བཞིན་ནོ། །གཟུགས་བརྙན་གྱི་
ནི་རང་བཞིན་ཕྱིར། །སྤྲུལ་པ་གསེར་གྱི་ཟུགས་ལྟ་བུ། །ཞེས་སོ། །དེའང་རང་བཞིན་དུ་གནས་པའི་རིགས་དང་། ཡང་དག་
པར་བླང་བའི་རིགས་ལ་གཞི་དང་ལམ་གྱི་དབྱེ་བས་རྣམ་པ་གཉིས་སུ་དབྱེ་སྟེ། དབྱིངས་ཀྱི་རང་བཞིན་གཞི་ཀུན་ལ་ཁྱབ་
པར་གནས་དུས་ན། ་ འཆར་གཞི་དབྱིངས་ཀྱི་ཆ་ནི་ནོར་བུ་རིན་པོ་ཆེའི་གཏེར་དང་འདྲ་སྟེ། གང་འདོད་འབྱུང་བའི་་་་་
གཞིར་གནས་ལ་དངོས་སུ་གང་དུའང་མ་ཆད་པ་བཞིན་དུ། ཆོས་སྐུ་ངོ་བོ་ཉིད་སྐུའི་དབྱིངས་ཏེ་སྐུ་དང་ཡེ་ཤེས་འཆར་་་
བའི་གོ་འབྱེད་པས་ན་བཞག་ལ། ཤར་བའི་ཡེ་ཤེས་སྣང་བའི་ཆ་རིག་པ་དང་སྐུ་ནི་རྐྱེན་སྒྲིབ་པ་བྲལ་སྟོབས་ཀྱིས་རང་ལ་
ཡོད་པའི་ཡོན་ཏན་མངོན་པར་འགྱུར་ངེས་ཀྱི་ཆ་རྩམ་ནས་འབྲས་བུ་ཅན་གྱི་ལྗོན་ཤིང་གོང་དུ་འཕེལ་བའི་དཔེས་་་་་་་
གསུངས་ཏེ། དག་རྒྱུ་ལ་དག་འབྲས་ཀྱི་མིང་གིས་བཏགས་པའོ། །མདོ་སྡེ་རྒྱན་ལས། གསེར་གྱི་རིགས་དང་རིན་ཆེན་་་་་
མཆོག་གི་དཔེར་བཤད་པ་ཡིན་ནོ། །ཞར་ལ་ལམ་ལ་སློབ་དུས་ལྟར་བཤད་ན་དབྱིངས་ཀྱི་རིགས་དེ་གཉིས་ཀ་རང་བཞིན་
ལྷུན་གྲུབ་ཏུ་ཡོད་པས་རང་བཞིན་གྱི་རིགས་ཟེར་ཏེ་རྟེན་དུ་གནས་ལ། དེའི་སྟེང་དུ་སེམས་དང་པོ་བསྐྱེད་པ་ནས་བཟུང་
སྟེ་ས་བཅུ་རྒྱུན་མཐའི་བར་གྱི་དགེ་རྩ་བསོད་ནམས་དང་ཡེ་ཤེས་ཀྱི་ཚོགས་གཉིས་ཀྱིས་བསྡུས་པ་ཐམས་ཅད་ལ་ཡང་་་་་
དག་པར་བླངས་པའམ་རྒྱས་འགྱུར་གྱི་རིགས་ཞེས་བྱ་སྟེ། དགེ་བ་དེ་ཡང་གཉེན་པོ་གསར་དུ་བླངས་པ་ཅན་རང་བཞིན་
རིགས་ཀྱི་དྲི་མ་བསལ་སྟོབས་ཀྱིས་རང་ལ་ཡོད་པའི་ཡོན་ཏན་གསར་དུ་སྐྱེ་བ་ལྟར་སྟོན་པའི་ཕྱིར་རོ། །དེང་སང་ནི་གཞི་
ལ་རིགས་དེ་གཉིས་མི་བརྩི་བར། གཞིའི་དེ་བཞིན་དང་། ལམ་ནི་རྒྱས་འགྱུར་དུ་འཇོག་པ་ནི་དབྱིངས་མ་གོ་བའི་རྣམ་་་
འགྱུར་དུ་སྣང་སྟེ། གཞི་ལ་སྣང་སྟེང་ལྷུན་གྲུབ་ཏུ་ཡོད་པ་དང་འགལ་བའི་ཕྱིར་ཏེ། མདོ་སྡེ་རྒྱན་ལས། སྔ་མ་ཕྱི་མར་ཁྱད་
མེད་ཀྱང་། །དེ་བཞིན་ཉིད་ནི་དག་གྱུར་པ། །ཞེས་པ་དང་། རྒྱུད་བླ་མ་ལས། འདུས་མ་བྱས་ཤིང་ལྷུན་གྱིས་གྲུབ། །གཞན་་
155



གྱི་རྐྱེན་གྱིས་རྟོག་མིན་པ། །མཁྱེན་དང་བརྩེ་དང་ནུས་པར་ལྡན། །དོན་གཉིས་ལྡན་པའི་སངས་རྒྱས་ཉིད། །ཅེས་པས།
སངས་རྒྱས་དེའང་བྲལ་བའི་རྒྱུ་འབྲས་ལས། བསྐྱེད་བྱ་སྐྱེད་བྱེད་ཀྱི་རྒྱུ་འབྲས་ཀྱིས་བསྒྲུབས་པ་མ་ཡིན་ཏེ་ཡེ་ནས་ལྷུན་་་་
གྱིས་གྲུབ་པའི་ཕྱིར་ན། རིགས་གཉིས་ལས་སངས་རྒྱས་སྐུ་གསུམ་ཡེ་ལྡན་དུ་ཡོད་པའི་ཆ་ཤེས་པར་བྱའོ། །དེའང་སངས་་
རྒྱས་ཀྱི་སའི་རྒྱུས་འགྱུར་སྣང་ཆ་ལོངས་སྐུ་དང་དེའི་སྟོང་ཆ་ཆོས་སྐུ་རང་བཞིན་གྱི་རིགས་དེ་དེ་གཉིས་དབྱེར་མེད་པའི་
བྱིན་རླབས་ལས། འགྲོ་བའི་སྣང་ངོར་རང་རང་གི་སྐལ་བ་དང་མཐུན་པའི་སྤྲུལ་སྐུ་སྣང་བ་ཉིད། ནམ་མཁའ་ལ་འཁོར་་
ལོས་སྒྱུར་བའི་རྒྱལ་པོ་སྣང་བའི་གཟུགས་བརྙན་གསེར་གྱི་རི་ངོགས་ལ་ཤར་བ་བཞིན་ནོ། །གཉིས་པ་གནས་སྐབས་ཀྱི་སྒོ་
ནས་དབྱེ་ན་གསུམ་སྟེ། མ་དག་པ་སེམས་ཅན་གྱི་རིགས། མ་དག་པ་དག་པ་བྱང་ཆུབ་སེམས་དཔའི་རིགས། ཤིན་ཏུ་དག་
པ་དེ་བཞིན་གཤེགས་པའི་རིགས་སམ་ཁམས་སོ། །དེའང་སངས་རྒྱས་ཀྱི་སར་དྲི་མ་དང་བྲལ་བས་རིགས་སམ་ཁམས་་་
མཚན་ཉིད་པ་ལྡོག་ཀྱང་མིང་དེ་སྐད་བཏགས་པ་མི་འགལ་ཏེ། དེ་ཉིད་ལས། སངས་རྒྱས་ཁམས་དང་སངས་རྒྱས་བྱང་་་་
ཆུབ་དང་། ཞེས་བཤད་པའི་ཕྱིར་རོ། །དེས་ན་གནས་སྐབས་གསུམ་ལ་ལྟོས་པར་རྒྱུད་བླ་མ་ལས། མ་དག་མ་དག་དག་པ་
དང་། །ཤིན་ཏུ་རྣམ་དག་གོ་རིམས་བཞིན། །སེམས་ཅན་བྱང་ཆུབ་སེམས་དཔའ་དང་། །དེ་བཞིན་གཤེགས་པ་ཞེས་བརྗོད་
དོ། །ཞེས་པ་དང་དེའི་འགྲེལ་པར། འདི་ལྟ་སྟེ་མ་དག་པའི་གནས་སྐབས་སུ་ནི་སེམས་ཅན་གྱི་ཁམས་ཞེས་བྱ་བ་དང་། མ་
དག་པ་དང་དག་པའི་གནས་སྐབས་སུ་ནི་བྱང་ཆུབ་སེམས་དཔའ་ཞེས་བྱ་བ་དང་། ཤིན་ཏུ་རྣམ་པར་དག་པའི་གནས་་
སྐབས་སུ་ནི་དེ་བཞིན་གཤེགས་པ་ཞེས་བྱའོ་ཞེས་སོ། །དེ་བཞིན་དུ་ཐེག་པ་གསུམ་གྱི་རིགས་གསུམ་དུའང་ཡོད་ལ།
བསྒྲུབ་པའི་གནས་སྐབས་ཀྱི་རིགས་བཅུ་གསུམ་ལ་སོགས་པར་ཡང་བཞག་སྟེ། སེམས་ཉིད་དབྱིངས་གཅིག་པོ་དོན་གྱི་ས་
རིགས་ལ་བཟང་ངན་མེད་པར་ཀུན་ཁྱབ་ཏུ་ཡོད་པས་ཁྱབ་ལ། དེའི་སྟེང་དུ་གནས་སྐབས་ཐེག་པ་ཐ་དད་དང་། ས་ལམ་
གོང་འོག་གི་དབྱེ་བས་མིང་འདོགས་ཐ་དད་དུ་གཞུག་པ་ནི། བུམ་པ་གཅིག་ཉིད་ཀྱང་བཅུད་གང་བླུགས་ཀྱི་དུས་སུ་མིང་
འགྱུར་བ་བཞིན་ཏེ། མངོན་རྟོགས་རྒྱན་ལས། བརྟེན་པའི་ཆོས་ཀྱི་བྱེ་བྲག་གིས། དེ་ཡི་དབྱེ་བ་ཡོངས་སུ་བརྗོད། ཅེས་སོ། །
དེའང་དབྱིངས་འོད་གསལ་བའི་རིགས་དེ་འགྲོ་བ་བཟང་ངན། ཉན་རང་རང་སངས་རྒྱས་ལ་སོགས་པ་འཕགས་པ་གོང་
འོག་བཟང་ངན་དུ་སྣང་བ་ཐམས་ཅད་ལ་གནས་དུས་ངོ་བོ་ལ་བཟང་ངན་དང་དབྲི་བསྣན་མེད་པར་ཡོད་དེ། དཔེར་ན་
རྫ་སྣོད་དང་། ཤིང་སྣོད་དང་། རིན་པོ་ཆེའི་སྣོད་ལ་སོགས་པ་ཐ་དད་བཟང་ངན་དུ་སྣང་ཡང་། སྣོད་དེ་དག་གི་ནང་གི་་
ནམ་མཁའ་ལ་བཟང་ངན་མེད་པ་ལྟ་བུ་སྟེ། རྒྱུད་བླ་མ་ལས། ཇི་ལྟར་རྟོག་མེད་བདག་ཉིད་ཅན། །ནམ་མཁའ་ཀུན་ཏུ་་་་
རྗེས་སོང་ལྟར། །སེམས་ཀྱི་རང་བཞིན་དྲི་མེད་དབྱིངས། །དེ་བཞིན་ཀུན་དུ་འགྲོ་བ་ཉིད། །དེའི་སྤྱིའི་མཚན་ཉིད་ཉེས་པ་་
དང༌། །ཡོན་ཏན་མཐར་ཐུག་ཁྱབ་པ་སྟེ། །གཟུགས་ཀྱི་རྣམ་པར་དམན་པ་དང༌། །བར་མ་མཆོག་ལ་ནམ་མཁའ་བཞིན། །
ཞེས་སོ། །བཟང་ངན་ལྟར་སྣང་བ་ནི་དྲི་མ་ལས་གྲོལ་མ་གྲོལ་གྱི་ཁྱད་པར་དེ། སྒྲིབ་པའི་མུན་པ་ཆེན་པོས་བསྒྲིབས་པ་སོ་
སོ་སྐྱེ་བོ་ལ་ཡང་། ཡོན་ཏན་ཆ་ཤས་ཙམ་ལས་མེད་པ་ལས། དྲི་མ་བསྲུབས་པ་ཉན་རང་གི་དགྲ་བཅོམ་ཡོན་ཏན་འཕགས་
པ་དང་། དེ་དག་ཀྱང་མི་ཤེས་པའི་ས་ཐམས་ཅད་མ་སྤངས་པ་ལ་ས་གོང་མར་གྱུར་པ་ས་ཐོབ་པའི་སེམས་དཔའ་རྣམས་
156



འཕགས་པར་སྣང་བ་དང༌། དེ་བས་སྒྲིབ་པ་ཐམས་ཅད་དང་བྲལ་བའི་སངས་རྒྱས་འཕགས་པར་སྣང་བའོ། །ཚུལ་འདིའི་
དབང་དུ་བྱས་ན་ཉན་རང་གི་དགྲ་བཅོམ་སྟེ་འཁོར་བའི་སྡུག་བསྔལ་ལས་རེ་ཞིག་ངལ་གསོ་བ་ཙམ་ལས་མྱང་འདས་་་་
མཚན་ཉིད་པར་མི་འདོད་དེ། དེ་ཉིད་ལས། གང་ཕྱིར་དེ་ནི་ཆོས་སྐུ་དེ་བཞིན་གཤེགས། །དེ་ནི་འཕགས་པའི་བདེན་པ་་་
དོན་དམ་མྱ་ངན་འདས། །དེ་ཕྱིར་ཉིད་དང་ཟེར་བཞིན་ཡོན་ཏན་དབྱེར་མེད་པས། །སངས་རྒྱས་ཉིད་ལས་མ་གཏོགས་་
མྱ་ངན་འདས་པ་མེད། ་ཅེས་པ་དང་། དེས་ན་སངས་རྒྱས་མ་ཐོབ་བར། མྱ་ངན་འདས་པ་མི་ཐོབ་སྟེ། འོད་དང་འོད་ཟེར་
སྤངས་ནས་ནི། །ཉི་མ་བལྟ་བར་མི་ནུས་བཞིན། །ཞེས་སོ། །གསུམ་པ་དཔེ་དོན་གྱི་སྒོ་ནས་དབྱེ་བ་ལ་གསུམ་སྟེ། དཔེ་དོན་
རབ་ཏུ་དབྱེ་བ། དེའི་ཆོས་མཚུངས་སྦྱར་བ། སྙིང་པོའི་རང་བཞིན་བསྟན་པའོ། །དང་པོ་ནི་བཀའ་ཐ་མ་ལས་གསུངས་པ་
ཡང་དག་ངེས་པ་དོན་གྱི་བསྟན་བཅོས་རྣམས་སུ་བཀྲལ་བ་ལས། ཆོས་ཀྱི་དབྱིངས་སུ་བསྟོད་པར་ཇི་ལྟར་འོ་མ་དང་་་་
འདྲེས་པས། །མར་གྱི་སྙིང་པོ་མི་སྣང་བ། །དེ་བཞིན་ཉོན་མོངས་དང་འདྲེས་པས། །ཆོས་ཀྱི་དབྱིངས་ཀྱང་མི་མཐོང་ངོ༌། །
ཇི་ལྟར་འོ་མ་རྣམ་སྦྱངས་པས། །མར་གྱི་སྙིང་པོ་དྲི་མེད་འགྱུར། །དེ་བཞིན་ཉོན་མོངས་རྣམ་སྦྱངས་པས། །ཆོས་དབྱིངས་་་
ཤིན་ཏུ་དྲི་མེད་འགྱུར། །ཇི་ལྟར་མར་མེ་བུམ་ནང་ན། །ཅུང་ཞིག་སྣང་བར་མི་འགྱུར་བ། །དེ་བཞིན་ཉོན་མོངས་བུམ་ནང་
ན། །ཆོས་ཀྱི་དབྱིངས་ཀྱང་མི་མཐོང་ངོ༌། །ཕྱོགས་ནི་གང་དང་གང་ན་གནས། །བུམ་པར་བུ་ག་བཏོད་གྱུར་པའི། །དེ་དང་
དེ་ཡི་ཕྱོགས་ཉིད་ནས། །འོད་ཀྱི་རང་བཞིན་འབྱུང་བར་འགྱུར། །གང་ཚེ་ཏིང་འཛིན་རྡོ་རྗེ་ཡི། །བུམ་པ་དེ་ཉིད་བཅག་་་
གྱུར་པ། །དེ་ཚེ་དེ་ནི་ནམ་མཁའ་ཡི། །མཐར་ཐུག་བར་དུ་སྣང་བརབྱེད། །ཇི་ལྟར་རིན་ཆེན་བཻཌཱུརྱ། །དུས་རྣམ་ཀུན་ཏུ་་་
འོད་གསལ་ཡང་། །རྡོ་ཡི་ནང་ན་གནས་གྱུར་པ། །དེ་ཡི་འོད་ནི་གསལ་མ་ཡིན། །དེ་བཞིན་ཉོན་མོངས་ཀྱིས་བསྒྲིབས་པའི།།
ཆོས་དབྱིངས་ཤིན་ཏུ་དྲི་མེད་པའང་། །འཁོར་བར་འོད་ནི་གསལ་མ་ཡིན། །མྱ་ངན་འདས་ན་འོད་གསལ་འགྱུར། །ཁམས་
ཡོད་པས་ནི་ལས་བྱས་པས། །ས་ལེ་སྦྲམ་དོག་མཐོང་བར་འགྱུར། །ཁམས་མེད་པས་ནི་ལས་བྱས་ཀྱང་། །ཉོན་མོངས་་་་་་
འབའ་ཞིག་སྐྱེ་བར་ཟད། །ཇི་ལྟར་སྦྱིན་པས་གཡོགས་གྱུར་པ། །སོ་བ་འབྲས་བུ་མི་སྣང་ལྟར། །དེ་བཞིན་ཉོན་མོངས་ཀྱིས་
གཡོགས་པ། །དེ་ནི་སངས་རྒྱས་ཞེས་མི་གདགས། །ཇི་ལྟར་སྦྱིན་པ་ལས་གྲོལ་བས་ །འབྲས་ཉིད་སྣང་བར་འགྱུར་བ་ལྟར། །
དེ་བཞིན་ཉོན་མོངས་ལས་གྲོལ་ན། །ཆོས་ཀྱི་སྐུ་ཉིད་རབ་ཏུ་གསལ། །ཆུ་ཤིང་སྙིང་པོ་མེད་དེ་ཞེས། །འཇིག་བརྟེན་ན་ནི་་་
དཔེར་མེད་ཀྱང་། །དེ་ཡི་འབྲས་བུ་སྙིང་པོ་ཉིད། །དང་པོ་ཟ་བར་བྱེད་པ་ལྟར། །སྙིང་པོ་མེད་པའི་འཁོར་བ་ལས། །ཉོན་་་
མོངས་གཟེབ་དང་བྲལ་གྱུར་ན། །དེ་ཡི་འབྲས་བུ་སངས་རྒྱས་ཉིད། །ལུས་ཅན་ཀུན་གྱི་བདུད་རྩིར་འགྱུར། །ཞེས་མར་དང་།
མར་མེ་དང་། ནོར་བུ་དང་། གསེར་དང་། འབྲུ་དང་། ཤིང་འབྲས་དྲུག་གི་དཔེས། གཞི་དང་། ལམ་དང་། འབྲས་བུའི་
གནས་སྐབས་གསུམ་མཚོན་ནས་གསུངས་པ་ཉིད། བྱམས་པས་ནི་དཔེ་རྣམ་པ་དགུ་ལས། དཔེ་དང་པོ་པདྨའི་སྦུབས་ན་
སངས་རྒྱས་གཏུམས་པ་ནི། རྒྱུད་བླ་མ་ལས། ཇི་ལྟར་མདོག་ངན་པདྨའི་ཁོང་གནས་པ། །མཚན་སྟོང་གིས་འབར་དེ་་་་
བཞིན་གཤེགས་པ་ནི། །དྲི་མེད་ལྷ་ཡི་མིག་ལྡན་མིས་མཐོང་ནས། །ཆུ་སྐྱེས་པདྨོའི་སྦུབས་ནས་འབྱིན་བྱེད་ལྟར། །དེ་བཞིན་
བདེ་གཤེགས་མནར་མེད་གནས་རྣམས་ལ། །སངས་རྒྱས་སྤྱན་གྱིས་རང་ཆོས་ཉིད་གཟིགས་ཏེ། །སྒྲིབ་མེད་ཕྱི་མའི་མུར་་་་
157



གནས་སྙིང་རྗེ་ཡིས། །བདག་ཅན་སྒྲིབ་པ་ལས་ནི་གྲོལ་བར་བྱེད། །ཅེས་སོ། །དཔེ་གཉིས་པ་སྦྲང་མའི་སྦྲང་རྩི་ལྟ་བུ་ནི། ཇི་
ལྟར་སྲོག་ཆགས་ཚོགས་སྐོར་སྦྲང་རྩི་ནི། །སྐྱེས་བུ་མཁས་དེ་དོན་དུ་གཉེར་བ་ཡིས། །མཐོང་ནས་དེ་དག་ཐབས་ཀྱིས་སྲོག་
ཆགས་ཚོགས། །ཀུན་ནས་འབྲལ་བར་རབ་ཏུ་བྱེད་པ་བཞིན། །དྲང་སྲོང་ཆེན་པོ་ཀུན་མཁྱེན་ཅན་གྱིས་ནི། །རིགས་ཁམས་
སྦྲང་རྩི་དང་འདྲ་འདི་གཟིགས་ནས། །དེ་ཡི་སྒྲིབ་པ་སྦྲང་མ་དང་འདྲ་བ། །གཏན་ནས་རབ་ཏུ་སྤོང་བར་མཛད་པ་ཡིན། །
ཅེས་སོ། །དཔེ་གསུམ་པ་སྐྲུན་པའི་ནང་གི་འབྲས་བུ་ལྟ་བུ་ནི། ཇི་ལྟར་སྐྲུན་ལྡན་འབྲས་བུའི་སྙིང་པོ་ནི། །མི་རྣམས་ཀྱིས་ནི་
སྤྱོད་པར་མི་འགྱུར་བ། །ཟས་སོགས་དོན་དུ་གཉེར་བ་གང་ཡིན་པ། །དེ་དག་གིས་ནི་སྤུན་ནས་དེ་འབྱིན་ལྟར། །དེ་བཞིན་
སེམས་ཅན་རྣམས་ཀྱི་ཉོན་མོངས་ཀྱི། །དྲི་མ་དང་འདྲེས་རྒྱལ་བ་ཇི་སྲིད་དུ། །ཉོན་མོངས་དྲི་མ་འདྲེས་ལས་མ་གྲོལ་བ། །དེ་
སྲིད་རྒྱལ་མཛད་སྲིད་གསུམ་འདུ་མི་བྱེད། །ཅེས་སོ། །དཔེ་བཞི་བ་འདམ་རྫབ་ཀྱི་ནང་གི་གསེར་ལྟ་བུ་ནི། ཇི་ལྟར་རབ་ཏུ་
རྒྱུ་ཚེ་མི་ཡི་གསེར། །ལྗན་ལྗིན་རུལ་བའི་ནང་དུ་ལྟུང་གྱུར་པ། །མི་འཇིགས་ཆོས་ཅན་དེ་ནི་དེར་དེ་བཞིན། །ལོ་བརྒྱ་མང་་
པོ་དག་ཏུ་གནས་པ་ན། །ལྷ་མིག་དང་ལྡན་ལྷ་ཡི་དེར་དེ་ནི། །མཐོང་ནས་མི་ལ་འདི་ན་ཡོད་པའི་གསེར། །རིན་ཆེན་་་་་
མཆོག་ནི་སྦྱངས་ཏེ་རིན་ཆེན་གྱིས། །བསྒྲུབ་པར་བྱ་བ་གྱིས་ཞེས་སྨྲ་བ་ལྟར། །དེ་བཞིན་ཐུབ་པས་མི་གཙང་དང་འདྲ་བའི། །
ཉོན་མོངས་འདམ་བྱེད་སེམས་ཅན་ཡོན་ཏན་ནི། །གཟིགས་ནས་ཉོན་མོངས་འདམ་དེ་དག་བྱའི་ཕྱིར། །སྐྱེ་དགུ་རྣམས་ལ་
དམ་ཆོས་ཆར་པ་འབེབས། །ཞེས་སོ། །དཔེ་ལྔ་བ་ས་འོག་གི་གཏེར་ལྟ་བུ་ནི། ཇི་ལྟར་མི་དབུལ་ཁྱིམ་ནང་ས་འོག་ན། །མི་་
ཟད་པ་ཡི་གཏེར་ནི་ཡོད་གྱུར་ལ། །མི་དེས་དེ་མ་ཤེས་ཤིང་གཏེར་དེ་ཡང་། །དེ་ལ་ང་འདིར་ཡོད་ཅེས་མི་སྨྲ་ལྟར། །དེ་་་་་
བཞིན་ཡིད་ཀྱི་ནང་ཆུད་རིག་ཆེན་གཏེར། །དྲི་མེད་བཞག་དྭངས་བསལ་མེད་ཆོས་ཉིད་ཀྱང་། །མ་རྟོགས་པས་ན་དབུལ་
བའི་སྡུག་བསྔལ་ནི། །རྒྱུན་དུ་སྐྱེ་དགུ་འདིས་མྱོང་ངོ་། །ཞེས་སོ། །དཔེ་དྲུག་པ་ཤུན་པའི་སྒྲུབས་ན་ལྗོན་ཤིང་གི་མྱུ་གུ་ལྟ་བུ་
ནི། ཇི་ལྟར་ཨ་མ་ལ་སོགས་ཤིང་འབྲས་ལ། །ཡོད་པའི་ས་བོན་མྱུ་གུ་འཇིག་མེད་ཆོས། །ས་རྨོས་ཆུ་སོགས་ལྡན་ལས་ལྗོན་་་་
ཤིང་གི །རྒྱལ་པོའི་དངོས་པོ་རིམ་གྱིས་བསྒྲུབས་པ་ལྟར། །སེམས་ཅན་རྣམས་ཀྱི་མ་རིག་སོགས་འབྲས་ཀྱི། །སགས་སྦུབས་
ནང་ཆུད་ཆོས་ཁམས་དགེ་བ་ཡང་། །དེ་བཞིན་དགེ་རྐྱེན་དེ་དང་དེ་བརྟེན་ནས། །རིམ་གྱིས་ཐུབ་པའི་རྒྱལ་བའི་དངོས་་་
པོར་འགྱུར། །ཞེས་སོ། །དཔེ་བདུན་པ་གོས་རུལ་གྱི་ནང་གི་ནོར་བུའི་གཟུགས་ལྟ་བུ་ནི། ཇི་ལྟར་རིན་ཆེན་ལས་བྱས་རྒྱལ་
བའི་གཟུགས། །གོས་རྡུལ་དྲི་ངན་གྱིས་ནི་གཏུམས་གྱུར་པ། །ལམ་ནས་ལྷ་ཡིས་མཐོང་ནས་གྲོལ་བྱའི་ཕྱིར། །ལམ་གནས་་་
དོན་དེ་དེ་ལ་སྨྲ་བ་ལྟར། །དེ་བཞིན་ཐོག་མེད་རྣམ་པ་སྣ་ཚོགས་ཀྱིས། །ཉོན་མོངས་ཀྱིས་གཏུམ་བདེར་གཤེགས་དངོས་པོ་
ཉིད། །དུད་འགྲོ་ལ་ཡང་གཟིགས་ནས་དེ་བཞིན་ཏེ། །ཐར་བར་བྱ་བའི་དོན་དུ་ཐབས་སྟོན་མཛད། །ཅེས་སོ། །དཔེ་བརྒྱུད་
པ་བུད་མེད་ངན་མའི་མངལ་ན་མི་བག་གནས་ལྟ་བུ་ནི། ཇི་ལྟར་བུད་མེད་གཟུགས་ངན་མགོན་མེད་འགའ། །མགོན་་་་
མེད་འདུག་གནས་སུ་ནི་འདུག་གྱུར་ལ། །མངལ་གྱི་རྒྱལ་པོའི་དཔལ་ནི་འཛིན་བྱེད་པ། །རང་སྟོན་(མ་ཡིག་ཏུ་མི་གསལ)
ཡོད་མི་བདག་མི་ཤེས་ལྟར། །སྲིད་པར་སྐྱེ་བ་མགོན་མེད་ཁྱིམ་བཞིན་ཏེ། །མ་དག་སེམས་ཅན་མངལ་ལྡན་བུད་མེད་་་་་་
བཞིན། །དེ་ལ་གང་ཞིག་ཡོད་པས་མགོན་བྱས་པས། །དྲི་མེད་ཁམས་ནི་དེ་ཡི་མངལ་གནས་ཤིང་། །ཞེས་སོ། །དཔེ་དགུ་བ་
158



སའི་འདམ་ན་གསེར་གྱི་གཟུགས་ལྟ་བུ་ནི། ཇི་ལྟར་ནང་གི་གསེར་ཞུན་གཟུགས་རྒྱས་པ། །ཞི་བའི་ཕྱི་རོལ་པ་ཡི་རང་་་་་་
བཞིན་ཅན། །མཐོང་ནས་དེ་ཤེས་པ་དག་ནང་གི་གསེར། །སྦྱང་ཕྱིར་ཕྱི་རོལ་སྒྲིབ་པ་སེལ་བྱེད་ལྟར། །རང་བཞིན་འོད་་་་
གསལ་དྲི་མེད་རྣམས་ཀྱང་ནི། །གློ་བུར་བར་ནི་རྣམ་པར་གཟིགས་གྱུར་ནས། །རིན་ཆེན་འབྱུང་གནས་ལྟ་བུའི་འགྲོ་བ་་་
རྣམས། །སྒྲིབ་པ་དག་ལས་སྦྱོང་མཛད་བྱང་ཆུབ་མཆོག །ཅེས་སོ། །དེ་ལྟར་སྙིང་པོ་ལ་སྒྲིབ་པའི་རང་བཞིན་དགུའི་དབང་
གིས་དཔེ་དགུ་སྨོས་པ་རྣམས། སྤྱིར་སེམས་ཅན་པའི་ཁམས་ལ་ཡོད་པའི་སེར་རྣལ་བོར་བཤད་པ་ལས། ཁྱད་པར་དུ་ལམ་
དུ་མ་ཞུགས་པའི་སེམས་ཅན་ཙམ་གྱི་རྒྱུད་ལ་ཡོད་པའི་དྲི་མ་འཁོར་བ་འབའ་ཞིག་གི་རྒྱུར་གནས་པའི་བསོད་ནམས་་་་་
དང་བསོད་ནམས་མ་ཡིན་པའི་ལས། འདོད་ཆགས་དང་། ཞེ་སྡང་དང་། གཏི་མུག་དང་། དེ་གསུམ་ཆ་མཉམ་དུ་འདྲེས་
པ་དྲག་པོས་ཀུན་ནས་ལྡང་བའི་མཚན་ཉིད་རྣམ་པ་བཞི་ནི། པདྨ་དང༌། སྦྲང་མ་དང་། སྦྱིན་པ་དང་། འདམ་རྫབ་བཞིས་
བསྟན་པ་ཡིན་ནོ། །ཉན་ཐོས་རང་སངས་རྒྱས་ཀྱི་དགྲ་བཅོམ་པའི་རྒྱུད་ལ་ཡོད་པའི་མ་རིག་པའི་བག་ཆགས་ཀྱིས་སྙིང་པོ་
སྒྲིབ་པའི་རང་བཞིན་ནི། ས་འོག་གི་དབུལ་པོའི་གཏེར་གྱི་དཔེ་གཅིག་གིས་བསྟན་ནོ། །སློབ་པ་སོ་སོ་སྐྱེ་བོའི་རྒྱུད་ལ་ཡོད་
པའི་ཐེག་ཆེན་མཐོང་སྤངས་ཀྱི་དྲི་མ་དང་། འཕགས་པའི་རྒྱུད་ཀྱི་སྒོམ་སྤངས་ཀྱི་དྲི་མ་གཉིས་ནི། ཤུན་ལྤགས་དང་། གོས་
རུལ་གཉིས་ཀྱིས་བསྟན་ཏེ། སར་གནས་ཀྱི་ས་བཅུའི་དྲི་མའང་མ་དག་པ་བདུན་མན་ཆད་ལ་བརྟེན་པའི་དྲི་མ་དང་།
དག་པ་ས་གསུམ་ལ་བརྟེན་པའི་དྲི་མ་ནི། མངལ་དང་། འདམ་གྱི་གསེར་གྱི་དཔེ་གཉིས་ཀྱིས་བསྟན་ཏེ། དེ་སྐད་དུ།
ཆགས་སྡང་རྨོངས་དེས་ཀུན་ནས་ལྡང་དྲག་བག་ཆགས་དང༌། །མཐོང་སྒོམ་ལས་སྦང་མ་དག་དག་པའི་སར་བརྟེན་པའི། །
དྲི་མ་རྣམ་དགུ་པདྨའི་སྦུབས་སོགས་དཔེས་བསྟན་ཏེ། །ཉེ་བའི་ཉོན་མོངས་སྦུགས་དབྱེ་བྱེ་བ་མཐའ་ལས་འདས། །ཆགས་
སོགས་ཉོན་མོངས་དགུ་པོ་འདི། །མདོར་བསྡུས་ནས་ནི་གོ་རིམ་བཞིན། །པདྨའི་སྦུབས་ལ་སོགས་པ་ཡི། །དཔེ་དགུ་དག་་་་
གིས་ཡང་དག་བསྟན། །དྲི་འདི་དག་གིས་བྱིས་རྣམས་དང་། །དགྲ་བཅོམ་སློབ་དང་སློབ་ལྡན་རྣམས། །རིམ་བཞིན་བཞི་་་
དང་གཅིག་དང་ནི། །གཉིས་དང་གཉིས་ཀྱི་མ་དག་ཉིད། །ཅེས་སོ། །གཉིས་པ་ཆོས་མཚུངས་སྦྱང་བ་ནི་དཔེ་དགུ་བོས་་་་
སྐྱོན་བསྟན་པས་དོན་དྲི་མ་དགུའི་སྦུབས་སྤང་བྱར་ཤེས་པར་བྱེད་པ་ནི། ཇི་ལྟར་པདྨ་འདམ་སྐྱེས་དེ། །འདུན་དུ་གྱུར་ན་
ཡིད་དགའ་དང་། །ཕྱིས་ནས་དགའ་བ་མེད་གྱུར་པ། །འདོད་ཆགས་དགའ་བ་དེ་བཞིན་ནོ། །ཇི་ལྟར་སྲོག་ཆགས་སྦྲང་མ་
ནི། །ཤིན་ཏུ་འཁྲུགས་ཏེ་མདུང་བརྡེགས་ལྟར། །དེ་བཞིན་ཞེ་སྡང་སྐྱེ་བ་དང་། །སྙིང་ལ་སྡུག་བསྔལ་སྐྱེད་པར་བྱེད། །ཇི་་་
ལྟར་འབྲས་སོགས་སྙིང་པོ་ནི། །ཕྱི་རོལ་སྦྱིན་པས་བསྒྲིབས་པ་ལྟར། །དེ་བཞིན་སྙིང་པོའི་དོན་མཐོང་བ། །མ་རིག་སྒོ་ལྔའི་
སྦུབས་ཀྱིས་བསྒྲིབས། །ཇི་ལྟར་མི་གཙང་མི་མཐུན་པ། །དེ་བཞིན་ཆགས་དང་བཅས་རྣམས་ཀྱིས། །འདོད་པ་བརྟེན་པའི་
རྒྱུ་ཡིན་ཕྱིར། །ཀུན་ནས་ལྡང་བ་མི་གཙང་འདྲ། །ཇི་ལྟར་ནོར་བུའི་སྒྲིབ་པ་ནི། །མི་ཤེས་གཏེར་མི་མཐོང་བ་ལྟར། །དེ་
བཞིན་སྐྱེ་ལ་རང་བྱུང་ཉིད། །མ་རིག་བག་ཆགས་པ་ཡིས་བསྒྲིབ། །ཇི་ལྟར་སྨྱུག་སོགས་རིམ་སྐྱེས་པས། །ས་བོན་ཤུན་པ་་་
གཅོད་པ་ལྟར། །དེ་བཞིན་དེ་ཉིད་མཐོང་བ་ཡིས། །མཐོང་སྤངས་རྣམས་ནི་ལྡོག་པར་འགྱུར། །འཕགས་པའི་ལམ་དང་་་་
འབྲེལ་བ་ལས། །འཇིག་ཚོགས་སྙིང་པོ་བཅོམ་རྣམས་ཀྱིས། །སྒོམ་སྤངས་ཡེ་ཤེས་སྤང་བྱ་རྣམས། །གོས་རུལ་དག་དང་་་་་་
159



མཚུངས་པར་བསྟན། །ས་བདུན་ལ་བརྟེན་དྲི་མ་ནི། །མངལ་སྦུབས་དྲི་མ་དག་དང་མཚུངས། །མངལ་སྦུབས་བྲལ་འདྲ་མི་
རྟོག་པའི། །ཡེ་ཤེས་རྣམས་པར་སྨིན་པ་བཞིན། ས་གསུམ་རྗེས་འབྲེལ་དྲི་མ་རྣམས། །ས་འདམ་གོས་བཞིན་ཤེས་བྱ་སྟེ། །
བདག་ཉིད་ཆེན་པོ་རྡོ་རྗེ་ལྟའི། །ཏིང་ངེ་འཛིན་གྱིས་གཞོལ་བྱ་ཡིན། །ཅེས་སོ། །གསུམ་པ་སྙིང་པོའི་རང་བཞིན་བསྟན་པ་
ནི། དེ་ལྟ་བུའི་ཁམས་བྱང་ཆུབ་ཀྱི་སྙིང་པོ་སེམས་ཅན་ལ་ལྷུན་གྲུབ་ཏུ་ཡོད་པ་དེ་ཡང་རང་བཞིན་གྱིས་དག་ཅིང་ཡོན་་་་
ཏན་རྫོགས་པའི་ཆ་ནས་ཆོས་ཀྱི་སྐུའི་རང་བཞིན་ཞེས་བྱ་སྟེ། པདྨའི་ཁོང་གི་སངས་རྒྱས་དང་། སྦྲང་རྩི་དང་། འབྲུའི་སྙིང་
པོའི་དཔེ་གསུམ་གྱིས་བསྟན་ཏེ། རང་ལ་ཡོད་རྟགས་སུ་མི་འགྱུར་འདུས་མ་བྱས་པའི་ཆ་ནས་དེ་བཞིན་ཉིད་ཀྱི་རང་་་་་
བཞིན་ཞེས་བྱ་སྟེ། གསེར་གྱི་དཔེ་གཅིག་གིས་བསྟན་ཏོ། །ལམ་སྦྱངས་ནས་དྲི་མ་བུད་སྟོབས་ཀྱིས་སྐུ་གསུམ་བསྐྱེད་པ་་་་
ལྟར་སྣང་བའི་ཆ་ནས་རིགས་ཀྱི་རང་བཞིན་ཞེས་བྱ་སྟེ། གཏེར་དང་ཤིང་དང་། རིན་པོ་ཆེའི་སྐུ་དང་། འཁོར་ལོས་སྒྱུར་་
བ་དང་། གསེར་གྱི་གཟུགས་ཀྱི་དཔེ་ལྔས་བསྟན་ཏོ། །ཡང་རྒྱུད་བླ་མ་ལས། འདི་ཡི་རང་བཞིན་ཆོས་སྐུ་དང་། །དེ་བཞིན་
ཉིད་དང་རིགས་ཀྱང་དེ། །དེ་ནི་དཔེ་གསུམ་གཅིག་དང་ནི། །ལྔ་རྣམས་ཀྱིས་ནི་ཤེས་པར་བྱ། །ཞེས་སོ། །དེའང་ད་ལྟ་དྲི་མ་
དང་བཅས་པའི་དུས་ནའང་ཁམས་འདི་ཉིད་གང་གི་དཔེས་ཀྱང་གོ་དོན་ལེགས་པར་མི་ལྷོངས་པས། ཆོས་སྐུ་ཉིད་དཔེར་
བྱ་སྟེ། འཇིག་རྟེན་འདས་ཕྱིར་འཇིག་རྟེན་ན། །འདི་ལ་དཔེ་ནི་མི་དམིགས་པས། །དེ་བཞིན་གཤེགས་པ་ཉིད་ཀྱི་ཁམས། །
འདྲ་བ་ཉིད་དུ་བསྟན་པ་ཡིན། །ཅེས་སོ། །འདྲ་བ་བསྟན་པའི་ཆོས་སྐུ་གཉིས་ཏེ། བྲལ་རྒྱུ་ཁམས་དང་། བྲལ་འབྲས་དེ་ས་
བཞིན་གཤེགས་པའི་ངོ་བོས་རང་གི་རིག་པའི་ཡེ་ཤེས་སོ། །དེ་དང་རྗེས་སུ་མཐུན་པའི་དམ་པའི་ཆོས་ལུང་དང་རྟོགས་་་་
པའི་བདག་ཉིད་རྣམ་པ་གཉིས་ཀྱང་བསྡུས་ཏེ། །ཆོས་སྐུ་རྣམ་གཉིས་ཤེས་བྱ་སྟེ། །ཆོས་དབྱིངས་ཤིན་ཏུ་དྲི་མེད་དང་། །དེ་
ཡི་རྒྱུ་མཐུན་ཟབ་པ་དང་། །སྣ་ཚོགས་ཚུལ་ནི་སྟོན་པའོ། །ཞེས་སོ། །དེའང་རྒྱུའི་ཆོས་སྐུས་ཀུན་ལ་ཁྱབ་སྟེ་དེའི་འགྲེལ་པ་
ལས། དེ་བཞིན་གཤེགས་པའི་ཆོས་ཀྱི་སྐུས་ལུས་པ་མེད་པའི་སེམས་ཅན་གྱི་ཁམས་ལ་ཁྱབ་པའི་དོན་གྱི་དབང་དུ་བྱས་་་་
ནས། སེམས་ཅན་འདི་དག་དེ་བཞིན་གཤེགས་པའི་སྙིང་པོ་ཅན་ཡིན་ནོ་ཞེས་བསྟན་ཏོ། །གང་ཞིག་དེ་བཞིན་གཤེགས་་་
པའི་ཆོས་ཀྱི་སྐུ་ལས་ཕྱི་རོལ་ཏུ་གྱུར་པའི་སེམས་ཅན་དེ་ནི་འགའ་ཡང་སེམས་ཅན་གྱི་ཁམས་ན་མེད་དེ། ནམ་མཁའི་་་་་
ཁམས་ཀྱི་གཟུགས་ཀྱི་ཁམས་བཞིན་ནོ་ཞེས་སོ། །རང་བཞིན་འཕོ་འགྱུར་མེད་པ་ཡང་། །རང་བཞིན་འགྱུར་བ་མེད་པ་་་
དང་། །དགེ་དང་རྣམ་པར་དག་པའི་ཕྱིར། །དེ་བཞིན་ཉིད་འདི་གསེར་གྱི་ནི། །གཟུགས་དང་འདྲ་བར་བརྗོད་པ་ཡིན། །
ཅེས་སོ། །རིགས་ཀྱི་རང་བཞིན་ནི་ཡོན་ཏན་སྐྱེ་བའི་ཆ་ནས་བརྗོད་པ་སྟེ། གཏེར་དང་ཤིང་གི་དཔེ་བརྗོད་ཟིན་ཏོ། །དེ་ལྟ་
བུའི་ཁམས་དོན་དམ་གྱི་ངོ་བོ་ནི་ཚོགས་སྦྱོར་དུ་ཡོད་ངེས་སྙམ་དུ་ཡིད་དཔྱོད་ཀྱི་མོས་པ་ལས་མངོན་སུམ་དུ་མི་མཐོང་ངོ༌། །
།ས་དང་པོ་ནས་ཕྱོགས་རེ་མཐོང་ལ། སངས་རྒྱས་ཀྱི་སར་རང་བཞིན་ཅི་ཡིན་པ་མངོན་སུམ་དུ་གྱུར་ནས་གཟིགས་ཏེ། ཉི་
མ་ཤར་ཡང་མིག་མེད་པས་མི་མཐོང་ལ། །ཡོད་པས་མཐོང་བ་བཞིན་ཏེ། །རང་བྱུང་རྣམས་ཀྱི་དོན་དམ་སྟེ། །དད་པ་ཉིད་
ཀྱིས་རྟོགས་བྱ་ཡིན། །ཉི་མའི་དཀྱིལ་འཁོར་འོད་འབར་ཡང་། །མིག་མེད་པས་ནི་མཐོང་བ་མེད། །ཅེས་སོ། །དེ་བས་ན་་་་
ཉན་རང་བྱང་ཆུབ་སེམས་དཔའ་སྟེ་འཕགས་པ་འོག་མ་གསུམ་གྱིས་ཇི་ལྟ་བ་བཞིན་མི་མཐོང་ལ། བྱང་ཆུབ་སེམས་་་་་
160



དཔའ་འཕགས་པས་བུ་ཆུང་གིས་མཐོངས་ཀྱི་ཉི་མ་མཐོང་བ་ཙམ་ལས་རྒྱལ་ཁམས་ཐམས་ཅད་དུ་ཁྱབ་པའི་ཉི་མ་མི་་་་
མཐོང་པ་བཞིན་ཏེ། བཙས་པའི་ཁྱིམ་ནས་བུ་ཆུང་གིས། །ཉི་མའི་གཟུགས་བཞིན་འཕགས་པས་ཀྱང་། །ཞེས་པ་དང་།
སངས་རྒྱས་ཀྱིས་ཐམས་ཅད་གཟིགས་པར་རྒྱུད་བླ་མའི་འགྲེལ་པར། སྤྲིན་མཐོང་མཁའ་ལ་ཉི་བཞིན་འདིར་ཁྱོད་ཕྱོགས་
གཅིག་བློ་གྲོས་ཅན། །བློ་མིག་དག་པའི་འཕགས་རྣམས་ཀྱིས་ཀྱང་ཐམས་ཅད་རབ་ཏུ་མཐོང་མ་ལགས། །བཅོམ་ལྡན་་་་་
འདས་ཁྱོད་ཆོས་སྐུ་རྣམ་དག་བློ་གྲོས་མཐའ་ཡས་པས། །ཤེས་བྱ་མཐའ་མེད་མཁའ་དབྱིངས་ཁྱབ་པ་དེ་དག་གིས་ཀུན་་་་
མཐོང་། །ཞེས་གསུངས་སོ། །དེའང་དོན་དམ་པའི་བདེན་པ་དབྱིངས་ཡིན་ལ། འདིའི་རང་བཞིན་མཐོང་བས་དོན་དམ་་
བདེན་པ་མཐོང་ཞེས་བྱའི། ཅིར་ཡང་མེད་པའི་སྟོང་ཉིད་ཀྱང་དོན་དམ་བདེན་པ་མ་ཡིན་ནོ། །དེའང་བྱིས་པ་སོ་སོ་སྐྱེ་བོ་
དང་། ལས་དང་པོ་དག་བདག་ཏུ་ཞེན་པའི་གཉེན་པོར་བདག་མེད་པ་ལ་སོགས་པ་བསྟན་པ་ཡིན་གྱིས། དོན་ལ་་་་་
དབྱིངས་འོད་གསལ་བ་འདུས་མ་བྱས་ཤིང་ལྷུན་གྲུབ་ཏུ་ཡོད་པ་ཤེས་པར་བྱ་སྟེ། དེ་ཉིད་ལས། མདོར་བསྡུས་ན་གང་་་་་
ཟག་བཞི་བོ་འདི་ནི་དེ་བཞིན་གཤེགས་པའི་སྙིང་པོ་མཐོང་བ་ལ་མིག་དང་མི་ལྡན་པར་བཞག་སྟེ། བཞི་གང་ཞེ་ན་འདི་
ལྟ་སྟེ། སོ་སོ་སྐྱེ་བོ་དང་། ཉན་ཐོས་དང་། རང་སངས་རྒྱས་དང་། ཐེག་པ་ལ་གསར་དུ་ཞུགས་པའི་བྱང་ཆུབ་སེམས་དཔའ་
སྟེ། ཇི་སྐད་དུ། བཅོམ་ལྡན་འདས་དེ་བཞིན་གཤེགས་པའི་སྙིང་པོ་འདི་ནི། འཇིག་ཚོགས་ལ་ལྟ་བར་ལྟུང་བ་རྣམས་དང་།
ཕྱིན་ཅི་ལོག་ལ་མངོན་པར་དགའ་བ་རྣམས་དང་། སྟོང་པ་ཉིད་ལ་སེམས་རྣམ་པར་གཡེངས་པ་རྣམས་ཀྱི་སྤྱོད་ཡུལ་མ་ས་
ལགས་སོ་ཞེས་གསུངས་པ་ཡིན། ཞེས་སོ། །བཞི་བ་རིགས་བསྟེན་པའི་འཐད་པ་ལ་གཉིས་ཏེ། དགོས་པ་གཅད་པའི་སྒོ་་་
ནས་དྲི་བ་དང་། དེའི་ལན་བཤད་པའོ། །དང་པོ་ནི། སྤྲིན་དང་རྨི་ལམ་སྒྱུ་བཞིན་དེ་དང་དེར། །ཤེས་བྱ་ཐམས་ཅད་རྣམ་
ཀུན་སྟོང་པ་ཞེས། །གསུངས་ནས་ཡང་འདིར་རྒྱལ་རྣམས་སེམས་ཅན་ལ། །སངས་རྒྱས་སྙིང་པོ་ཡོད་ཅེས་ཅི་སྟེ་གསུངས། །
ཞེས་པ་སྟེ། དེའང་བཀའ་བར་བ་ཆོས་ཐམས་ཅད་མི་རྟག་པ་སྤྲིན་ལྟ་བུ་དང་། མི་བདེན་པ་རྨི་ལམ་ལྟ་བུ་དང་། རྒྱུ་རྐྱེན་་
ཚོགས་ཀྱང་རང་བཞིན་མེད་པ་སྒྱུ་མ་ལྟ་བུ་ལ་སོགས་པ་གསུངས་ལ། འདིར་ཡེ་ནས་འགྱུར་མེད་དུ་ཡོད་པས་རྟག་པ་དང་།
རང་བཞིན་དུ་གནས་པས་དབེན་པ་དང་། རྒྱུ་རྐྱེན་གྱིས་མ་བསྐྱེད་པས་འདུས་མ་བྱས་སུ་བསྟན་པ་དག་འགལ་བའི་ཕྱིར་
ཇི་ལྟར་ལགས་ཞེས། བློ་དམན་རྣམས་ཀྱི་དགོས་པ་བསྡུ་བའི་ལན་དུ། སྙིང་པོ་འདིའང་སྐྱོན་དང་འདུས་བྱས་པ་ལ་སོགས་
པས་སྟོང་པའི་ཕྱིར་སྟོང་པ་ཡིན་གྱིས། རང་གི་ཡོན་ཏན་གྱི་ཆོས་འདོར་བའི་སྟོང་པ་མ་ཡིན་ཏེ། རྣམ་དབྱེ་བཅས་པའི་་་་
མཚན་ཉིད་ཅན། །གློ་བུར་དག་གིས་ཁམས་སྟོང་གིས། །རྣམ་དབྱེ་མེད་པའི་མཚན་ཉིད་ཅན། །བླ་མེད་ཆོས་ཀྱིས་སྟོང་མ་་
ཡིན། །ཅེས་སྔར་ཡང་བརྗོད་ཟིན་ཏོ། །གཉིས་པ་དེའི་ལན་བཤད་པ་ནི། ཡང་དག་པའི་མཐའ་རང་བཞིན་རྣམ་དག་གི་ས་
ཁམས་ནི་འདུས་མ་བྱས་པ་ནམ་མཁའ་ལྟ་བུ་ལ། ལས་དང་ཉོན་མོངས་པ་དང་འཁོར་བའི་བདེ་སྡུག་རྟེན་པ་རྣམས་སྤྲིན་
ལྟར་སྣང་སྟེ། དེའང་ཉོན་མོངས་པ་ཚུལ་བཞིན་མ་ཡིན་པའི་ཡིད་ལ་བྱེད་པས་སྡུག་བསྔལ་བ་ནི་སྤྲིན་དང་འདྲ་ལ། ལས་
ནི་རང་བཞིན་མེད་ལ་སྣང་བས་རྨི་ལམ་གྱི་རྣམ་པ་ལྟ་བུ། ཉོན་མོངས་པ་དང་ལས་ཀྱིས་བསྐྱེད་པའི་ཕུང་པོ་རྣམས་ནི་སྒྱུ་
མ་དང་། སྤྲུལ་པ་ལྟར་བསྟན་པས། བདག་ཏུ་མངོན་པར་ཞེན་པ་མཐའ་གཅིག་ཏུ་འཛིན་པའི་གཉེན་པོ་བྱེད་ལ། དེའི་ས་
161



འོག་ཏུ་སྟོང་པ་ཉིད་ལ་མཐར་འཛིན་པའི་སྒྲོ་སྐུར་དུ་ཞེན་པ་ལ་སོགས་པའི་ཉེས་པ་ལྔ་འབྱུང་བས། དེ་དག་བསལ་བའི་ས
ཕྱིར་ཁམས་དོན་དམ་པ་དེ་བཞིན་གཤེགས་པའི་སྙིང་པོ་བསྟན་པ་ཡིན་ནོ་ཞེས། ཡང་དག་མཐའ་ནི་འདུས་བྱས་ཀྱི། །
རྣམ་པ་ཐམས་ཅད་དབེན་པ་སྟེ། །ཉོན་མོངས་ལས་དང་རྣམ་སྨིན་དོན། །སྤྲིན་ལ་སོགས་པ་བཞིན་དུ་བརྗོད། །ཉོན་མོངས་
སྤྲིན་འདྲ་བྱ་བ་ཡིས། །ལས་ནི་རྨི་ལམ་ལོངས་སྤྱོད་བཞིན་ཉོན་མོངས་ལས་ཀྱི་རྣམ་པར་སྨིན། །ཕུང་པོ་སྒྱུ་མ་སྤྲུལ་བ་བཞིན། །
སྔར་ནི་དེ་ལྟར་རྣམ་བཞག་ནས། །སླར་ཡང་བླ་མའི་རྒྱུད་འདིར་ནི། །ཉེས་པ་ལྔ་དག་སྤང་བའི་ཕྱིར། །ཁམས་ཡོད་ཉིད་་་
ཅེས་བསྟན་པ་ཡིན། །ཅེས་སོ། །ཉེས་པ་ལྔ་གང་ཞེ་ན། སེམས་ཞུམ་སེམས་དམན་ལ་བརྙས་པ་དང་། ཡང་དག་མི་འཛིན་པ་
ཡང་དག་ཆོས་ལ་སྐུར། བདག་ཅག་ལྷག་པའི་སྐྱོན་ལྔ་གང་དག་ལ། ཡོད་པ་དེ་དག་དེ་སྤང་དོན་དུ་གསུངས། དེའང་བྱང་
ཆུབ་ཀྱི་སྙིང་པོ་རང་ལ་ཡོད་པར་མ་མཐོང་བས། བདག་ལྟ་བུས་སངས་རྒྱས་མི་ཐོབ་ཅེས་སེམས་ཞུམ་ནས་བྱང་ཆུབ་ཏུ་་་
སེམས་མི་བསྐྱེད་པ་དང་། བསྐྱེད་ཀྱང་བདག་བྱང་ཆུབ་སེམས་དཔའ་གཞན་ཐ་མལ་བ་ཞེས་སེམས་ཅན་ལ་བརྙས་པས་་
ལམ་གོང་མ་ཐོབ་པའི་གེགས་བྱེད་པ་དང་། སྟོང་ཉིད་མཐར་འཛིན་གྱི་དབང་གིས་དོན་དམ་པའི་རང་བཞིན་ཆོས་ཀྱིས་
དབྱིངས་ལ་མི་འཇུག་པས་ཡང་དག་པར་མི་འཛིན་པ་དང་། ། རྟག་ཆད་དུ་ལྟུང་བས་ཡང་དག་པའི་ཆོས་ལ་སྐུར་བ་་་་་
འདེབས་པ་དང་། བདག་དང་སེམས་ཅན་མཉམ་པར་མ་མཐོང་བས། བདག་གཞན་དུ་འཛིན་པའི་ཉེས་པ་འབྱུང་བ་སྟེ།
འདི་ལྟར་དེ་ནི་མ་ཐོས་པས། །བདག་ལ་བརྙས་པའི་ཉེས་པ་ཡིས། །སེམས་ནི་ཞུམ་པ་འགའ་ཞིག་ལ། །བྱང་ཆུབ་སེམས་ནི་
སྐྱེ་མི་འགྱུར། །གང་ལ་བྱང་ཆུབ་སེམས་སྐྱེས་པས། །བདག་ལ་མཆོག་ཅེས་རློམ་པ་ན། །བྱང་ཆུབ་སེམས་མ་བསྐྱེད་པ་ལ། །
དམན་པའི་འདུ་ཤེས་རབ་ཏུ་འཇུག །དེ་ལྟར་སེམས་པ་འདི་ལ་ནི། །ཡང་དག་ཤེས་པ་མི་སྐྱེ་བ། །དེས་ན་ཡང་དག་མི་་
འཛིན་ཅིང་། །ཡང་དག་དོན་དེ་རིག་མི་འགྱུར། །བཅོས་མ་གློ་བུར་བ་ཉིད་ཕྱིར། །སེམས་ཅན་སྐྱོན་དེ་ཡང་དག་མིན། །
ཡང་དག་ཉིད་དེ་བདག་མེད་པ། །ཡོན་ཏན་རང་བཞིན་དག་པ་ཡིན། །ཡང་དག་མིན་པའི་ཉེས་འཛིན་ཅིང་། །ཡང་དག་
ཆོས་ལ་སྐུར་འདེབས་པས། །བློ་ལྡན་བདག་དང་སེམས་ཅན་ནི། །མཚུངས་མཐོང་བྱམས་པ་ཐོབ་མི་འགྱུར། །ཞེས་སོ། །དེ་
ལྟ་བུའི་ཁམས་རང་གཞན་ལ་ལྷུན་གྲུབ་ཏུ་ཡོད་པར་ཤེས་ན། རང་གི་སེམས་ཐར་པར་བསྒྲུབ་པ་ལ་དཀའ་བ་མེད་པར་
ཤེས་ཏེ་སྤྲོ་བ་དང་སེམས་ཅན་ཐམས་ཅད་ལ་སངས་རྒྱས་བཞིན་དུ་གུས་པས་འཚེ་བ་དང་གནོད་པ་མེད་ཀྱི་སྟེང་དུ་ཕན་
འདོགས་པ་དང་། དོན་དམ་པའི་དབྱིངས་རྟོགས་པའི་རབ་དང་། གནས་ལུགས་མཐོང་བའི་ཡེ་ཤེས་དང་། བྱམས་པ་་་་
ཚད་མེད་པའི་དཀྱིལ་འཁོར་རྒྱས་པས་གཞན་དོན་བསྒྲུབ་པར་ནུས་པ་སྟེ། འདི་ལྟར་དེ་ནི་ཐོས་པ་ལས། །སྤྲོ་དང་སྟོན་པ་
བཞིན་གུས་དང་། །ཤེས་རབ་ཡེ་ཤེས་བྱམས་ཆེན་སྐྱེ། །ཆོས་ལྔ་སྐྱེ་ཕྱིར་དེ་ལས་ནི། །ཁ་ན་མ་ཐོ་མེད་མཚུངས་ལྟར། །སྐྱོན་
མེད་ཡོན་ཏན་ལྡན་པ་དང་། །བདག་དང་སེམས་ཅན་མཚུངས་བྱས་ཏེ། །སངས་རྒྱས་ཉིད་ནི་མྱུར་དུ་ཐོབ། །ཅེས་སོ། །
རིགས་ཀྱི་རྣམ་པར་བཞག་པ་འདི་ནི་དྲང་དོན་དུ་མི་ལྟ་བར། ངེས་པའི་དོན་འབའ་ཞིག་ཏུ་བཟུང་སྟེ་ཤེས་པར་བྱའོ། །
གནས་འདི་ཐེག་པ་ཆེན་པོའི་ཚུལ་རབ་ཏུ་གཅེས་ཤིང་རྟོགས་པར་དཀའ་བའི་ཕྱིར་འདིར་རྒྱས་པར་བཤད་པའང་དེ་་་
ཡིན་ནོ། །ཞེས་གསུངས་སོ། །གཉིས་པ་སངས་རྒྱས་ཀྱི་བསྟན་པ་ལུས་ཡོངས་སུ་རྫོགས་པ་འགལ་མེད་གནད་གཅིག་ཏུ་་་་
162



མན་ངག་གི་སྒོ་ནས་སྟོན་པ་ལ་འཛམ་བུའི་གླིང་འདིར་དུས་གསུམ་དུ་འབྱུང་བར་དཀའ་བའི་བསྟན་བཅོས་ངེས་དོན་་་་
ཤིང་རྟ་ཆེན་མོ་ལས། དེ་ལ་འདིར་བཀའ་ཐ་མ་ངེས་པ་དོན་གྱི་མདོ་སྡེ་སངས་རྒྱས་ཐམས་ཅད་ཀྱི་གསང་བ་ཆེན་པོ་ཇི་ལྟ་
བ་བཞིན་མངོན་དུ་སྟོན་པ་ནི། འཕགས་པ་གཟུངས་ཀྱི་དབང་ཕྱུག་རྒྱལ་པོས་ཞུས་པའི་མདོ་དང་། དཔལ་འཕྲེང་སེང་་་་
གེའི་ང་རོ་སྒྲས་ཞུས་པའི་མདོ་དང་། བུ་མོ་རིན་ཆེན་གྱིས་ཞུས་པའི་མདོ་དང་། མིའུ་ཐུང་སོར་འཕྲེང་ཅན་གྱི་མདོ་དང་།
འཕགས་པ་ཡོངས་སུ་མྱ་ངན་ལས་འདས་པ་ཆེན་པོའི་མདོ་དང༌། བྱམས་པས་ཞུས་པའི་མདོ་དང་། དེ་བཞིན་གཤེགས་་
པའི་སྙིང་པོའི་མདོ་ལ་སོགས་པ་རྣམས་ཡིན་ཏེ། དེ་དག་ལས་སེམས་ཅན་ཐམས་ཅད་ལ་ཡེ་ནས་གནས་པའི་ཆོས་ཀྱི་་
དབྱིངས་རང་བཞིན་གྱིས་དག་པའི་སེམས་ཀྱི་རང་བཞིན་ནམ་ཁམས་ནི་དེ་བཞིན་གཤེགས་པའི་སྙིང་པོ་སྟེ། ཡེ་ནས་་་་་
གནས་པ། འགྱུར་བ་མེད་པ། དེའི་སྣང་ཆ་ལས་གཟུགས་སྐུ་མཚན་དང་དཔེ་བྱད་ཀྱི་འབྱུང་ཁུངས་དང༌། སྟོང་ཆ་ལས་་་་
ཆོས་ཀྱི་སྐུ་སྤྲོས་པའི་མཐའ་ཐམས་ཅད་དང་བྲལ་བ་ཡེ་ནས་ལྷུན་གྲུབ་ཏུ་གནས་པ་ཉིད། ཡོན་ཏན་ལྷུན་གྱིས་གྲུབ་པས་་་་
ནོར་བུ་དང་། གཞན་དུ་མི་འགྱུར་བས་ནམ་མཁའ་དང་། སེམས་ཅན་ཐམས་ཅད་ལ་བརླན་ཞིང་ཁྱབ་པས་ཆུ་དག་པའི་
དཔེས་བསྟན་ཏེ། རྒྱུད་བླ་མ་ལས། རིན་ཆེན་ནམ་མཁའ་ཆུ་དག་བཞིན། །རྟག་ཏུ་རང་བཞིན་ཉོན་མོངས་མེད། །ཅེས་སོ། །
དེའང་དྲི་མས་བསྒྲིབས་དུས་ཉིད་ནས་རང་གི་ངོ་བོ་ལ་དྲི་མས་མ་མེད་པའི་དེ་བཞིན་ཉིད་དུ་གནས་པ་ནི། སེམས་ཀྱི་་་་
རང་བཞིན་ཡེ་ནས་འོད་གསལ་བ་ཉིད། བརྒྱད་སྟོང་པ་ལས། སེམས་ལ་སེམས་མ་མཆིས་ཏེ། སེམས་ཀྱི་རང་བཞིན་འོད་
གསལ་བའོ་ཞེས་སོ། །དེ་ཉིད་སངས་རྒྱས་ཀྱི་ཁམས་མ་རིགས་ཏེ་སེམས་ཅན་ཐམས་ཅད་ལ་ཡོད་པར། རྒྱུད་བླ་ལས།
རྫོགས་སངས་སྐུ་ནི་འཕྲོ་ཕྱིར་དང་། །དེ་བཞིན་ཉིད་དབྱེར་མེད་ཕྱིར་དང་། །རིགས་ཡོད་ཕྱིར་ན་སེམས་ཅན་ཀུན། །རྟག་
ཏུ་སངས་རྒྱས་སྙིང་པོ་ཅན། །ཞེས་སོ། །དེ་ཉིད་ལ་ཐོག་མ་མེད་པའི་ཆོས་ཁམས་དགེ་བ་ཞེས་བྱ་སྟེ། གཞི་གདོད་མ་ནས་་་
སངས་རྒྱས་པར། མཚན་བརྗོད་ལས། སངས་རྒྱས་ཐོག་མ་ཐ་མ་མེད། །དང་པོ་སངས་རྒྱུས་རིས་མེད་པ། །ཞེས་དང་།
བརྟག་གཉིས་ལས། སེམས་ཅན་རྣམས་ནི་སངས་རྒྱས་ཉིད། །འོན་ཀྱང་གློ་བུར་དྲི་མས་བསྒྲིབས། །དེ་བསལ་ན་ནི་སངས་
རྒྱས་ཉིད། །ཅེས་གསུངས་པའི་དོན། དེའང་སེམས་ཅན་པའི་དུས་ན་སེམས་ཀྱི་ཆོས་ཉིད་ལ་སྣང་ཆ་ནས་གཟུགས་སྐུའི་་་
ཡོན་ཏན་དང་། སྟོང་ཆ་ནས་ཆོས་སྐུའི་ཡོན་ཏན་རྫོགས་པར་ལྡན་ཡང་དྲི་མས་བསྒྲིབས་པས་མངོན་གསུམ་དུ་མི་བསལ་
བའི་ཕྱིར་ཁམས་སམ་རིགས་ཞེས་བཏགས་ཤིང་། སངས་རྒྱས་པའི་ཚེ་དྲི་མ་མཐའ་དག་དང་བྲལ་བས་བྱང་ཆུབ་ཅེས་་་་་
བརྗོད་ཀྱང་། ངོ་བོ་སེམས་ཉིད་ཀྱི་ནུས་པ་རྫོགས་པར་སྣང་ཙམ་ལས་དང་པོ་སེམས་ཅན་གྱི་དུས་ན་མེད་པའི་ཡོན་ཏན་
ཕྱིས་གསར་དུ་བསྐྱེད་པར་འདོད་པ་ནི་མ་ཡིན་ཏེ། འཕོ་འགྱུར་མེད་པའི་ཕྱིར་རོ། །དེ་སྐད་དུ། སྙིང་པོ་རབ་ཏུ་བསྟན་་་་་
པའི་མདོ་ལས། །ཐོག་མ་མེད་པ་དུས་ཀྱི་དབྱིངས། །ཆོས་རྣམས་ཀུན་གྱི་གནས་ཡིན་ཏེ། །འདི་ཡོད་པས་ན་འགྲོ་ཀུན་དང་།།
མྱ་ངན་འདས་པ་ཐོབ་པ་ཡིན། །ཇི་ལྟར་སྔོན་དེ་ཕྱིས་དེ་བཞིན། །འགྱུར་བ་མེད་པའི་དེ་བཞིན་ཉིད། །ཅེས་སོ། །དེ་ལ་་་་་
སེམས་ཀྱི་ཆོས་ཉིད་འོད་གསལ་བའི་རང་བཞིན་ཉོན་མོངས་པས་གོས་པ་མེད་དེ། རྒྱུད་བླ་མ་ལས། སེམས་ཀྱི་རང་བཞིན་
འོད་གསལ་གང་ཡིན་པ། །དེ་ནི་ནམ་མཁའ་བཞིན་དུ་འགྱུར་མེད་དེ། །ཡང་དག་མིན་རྟོག་ལས་བྱུང་འདོད་ཆགས་སྩོགས། །
163



།གློ་བུར་དྲི་མས་དེ་ཉོན་མོངས་མི་འགྱུར། །ཞེས་སོ། །དེའང་དབྱེ་ན། ཡེ་ནས་གནས་པ་བཞིན་དུ་བྱས་པའི་རིགས་དང་།
གནས་སྐབས་དྲི་མ་སེལ་བ་ལ་ལྟོས་པ་བསྒྲུབས་པ་ལས་བྱུང་བའི་རིགས་སོ། །རང་བཞིན་ལའང་སེམས་ཉིད་སྟོང་པ་སྤྲོས་
པའི་མཐའ་དང་བྲལ་བ་ཆོས་ཉིད་རང་བཞིན་དུ་བྱས་པའི་རིགས་ངོ་བོ་ཉིད་སྐུའི་བྲལ་རྒྱུར་གྱུར་པ་དང་། ཆོས་ཅན་རང་
བཞིན་དུ་གནས་པའི་རིགས་གཟུགས་སྐུ་དམ་པའི་བྲལ་རྒྱུར་གྱུར་པ་སྟེང་། ཐོག་མ་མེད་པ་ནས་ཆོས་ཅན་ཆོས་ཉིད་དུ་་་
བྱས་པ་ནི། མྱ་ངན་ལས་འདས་པའི་མདོ་ལས། དེ་ལ་སེམས་ཀྱི་ཆོས་ཉིད་རང་བཞིན་གྱིས་འོད་གསལ་བ་རང་བཞིན་་་་་
གྱིས་ངོ་བོ་ཉིད་མེད་པ་ནི། རང་བཞིན་གྱིས་དག་པའི་སེམས་ཇི་ལྟར་སྣང་བ་མཚན་དང་། དཔེ་བྱད་དུ་འབར་བའི་ཡོན་
ཏན་གྱིས་བགོས་པ་དང་ཐ་དད་པར་མ་ཡིན་ཏེ། འོན་ཀྱང་སྣང་བ་དང་སྟོང་པའི་རང་བཞིན་གྱིས་རྣམ་པར་ཕྱེའོ་ཞེས་སོ། །
བསྒྲུབས་པའི་རིགས་ནི་དེའི་སྟེང་དུ་སེམས་བསྐྱེད་པ་ལ་སོགས་པ་གནས་སྐབས་སློབ་ལམ་གྱི་ཐབས་དང་ཤེས་རབ་་་་་
བསོད་ནམས་དང་ཡེ་ཤེས་ཀྱི་ཚོགས་གཉིས་སྤྱོད་པས་དག་པར་བྱེད་པ་སྟེ། སྡོང་བོ་བཀོད་པ་ལས། ཀྱེ་རྒྱལ་བའི་སྲས་དག་
བྱང་ཆུབ་ཀྱི་རིགས་ཞེས་བྱ་བ་འདི་ནི་ཆོས་ཀྱི་དབྱིངས་ལྷུར་ལེན་པ་སྟེ། ནམ་མཁའ་ལྟར་ཡངས་པ། རང་བཞིན་གྱིས་་་་
འོད་གསལ་བ་མཐོང་ནས་བསོད་ནམས་དང་ཡེ་ཤེས་ཀྱི་ཚོགས་ཆེན་པོ་ལ་རྗེས་སུ་སློབ་པ་དག་གོ་ཞེས་སོ། །ཇི་སྐད་དུ།
རྒྱུད་བླ་མ་ལས། གཏེར་དང་འབྲས་བུའི་ཤིང་བཞིན་དུ། །རིགས་དེ་རྣམ་གཉིས་ཤེས་བྱ་སྟེ། །ཐོག་མེད་རང་བཞིན་གནས་
པ་དང་། །ཡང་དག་བླངས་པ་མཆོག་ཉིད་དོ། །རིགས་འདི་གཉིས་ལས་སངས་རྒྱས་ཀྱི། །སྐུ་གསུམ་ཐོབ་པར་འདོད་པ་ཡིན། །
དང་པོས་སྐུ་ནི་དང་པོ་སྟེ། །གཉིས་པ་ཡིས་ནི་ཕྱི་མ་གཉིས། །ངོ་བོ་ཉིད་སྐུ་མཛེས་པ་ནི། །རིན་ཆེན་སྐུ་འདྲར་ཤེས་བྱ་སྟེ། །
རང་བཞིན་གྱིས་ནི་བྱས་མིན་དང་། །ཡོན་ཏན་རིན་ཆེན་གཏེར་ཡིན་ཕྱིར། །ཆོས་ཅན་རྒྱལ་སྲིད་ཆེ་ལྡན་ཕྱིར། །རྫོགས་་་་་
ལོངས་འཁོར་ལོས་སྒྱུར་བཞིན་ནོ། །གཟུགས་བརྙན་གྱི་ནི་རང་བཞིན་ཕྱིར། །སྤྲུལ་པ་གསེར་གྱི་གཟུགས་ལྟ་བུ། །ཞེས་པས།
ངོ་བོ་ཉིད་ཀྱི་སྐུ་སེམས་ཉིད་རང་བཞིན་ཏུ་གནས་པའི་རིགས་རིན་པོ་ཆེ་ལྟར་ལྷུན་གྱིས་གྲུབ་པའི་ངང་ལས། ཆོས་ཅན་་་་
རང་བཞིན་གྱི་རིགས་ལོངས་སྐུ་འཁོར་ལོས་སྒྱུར་བའི་རྒྱལ་པོ་དང་། སྤྲུལ་སྐུ་སེམས་ཉིད་རང་བཞིན་དུ་གནས་པའི་་་་་
རིགས་རིན་པོ་ཆེ་ལྟར་ལྷུན་གྱིས་གྲུབ་པའི་ངང་ལས། ཆོས་ཅན་རང་བཞིན་གྱི་རིགས་ལོངས་སྐུ་འཁོར་ལོས་སྒྱུར་བའི་་༌་་
རྒྱལ་པོ་དང༌། སྤྲུལ་སྐུ་དེའི་གཟུགས་བརྙན་གདུལ་བྱ་ལ་མཆོག་གི་སྤྲུལ་པ་འཆར་བའི་རྟེན་བྱེད་པ་འདི་དག་སེམས་ཅན་
པའི་དུས་ན་དྲི་མས་བསྒྲིབས་པས་མི་སྣང་བ་ཉིད། སེམས་བསྐྱེད་པ་ལ་སོགས་པ་བསོད་ནམས་ཀྱི་ཚོགས་ཀྱིས་གཟུགས་
སྐུ་ལ་སྒྲིབ་པའི་དྲི་མ་སེལ་ཞིང་། ཡེ་ཤེས་ཀྱི་ཚོགས་སྟོང་པ་ཉིད་བསྒོམ་པ་ལ་སོགས་པས་ཆོས་ཉིད་ངོ་བོ་ཉིད་སྐུ་ལ་སྒྲིབ་་
པའི་དྲི་མ་སེལ་བར་བྱེད་པ་ཡིན་ནོ། །དེའང་རང་བཞིན་གྱི་རིགས་རྟེན་ཆུ་དྭངས་པ་ལྟ་བུ་ལ། བསྒྲུབ་པའི་རིགས་་་་
གཟུགས་བརྙན་སྣ་ཚོགས་སུ་ཤར་བ་ལྟར་ཡེ་ནས་གནས་པའི་རྟེན་བརྟེན་པར་འབྲེལ་ཞིང་། གཞི་ལ་དེ་ལྟར་གནས་པའི་
རིགས་ཤེས་བྱའི་ཡུལ་ལྟ་བུ་ལ། གནས་སྐབས་བསྒྲུབས་པའི་རིགས་ཤེས་བྱེད་བློའི་རྣམ་པ་ལྟར་རྟེན་དང་བརྟེན་པར་་་་་
འབྲེལ་ཞིང་། རང་བཞིན་གྱི་རིགས་ཀྱི་ཆོས་ཉིད་དང་ཆོས་ཅན་བྲལ་རྒྱུའི་ཚུལ་དུ་ཡོད་ལ། བྲལ་འབྲས་ལྟར་མེད་པ་དང་།
བསྒྲུབས་པའི་རིགས་དྲི་མ་དག་བྱེད་གཉེན་པོའི་ཚུལ་དུ་ཡོད་ལ་བསྐྱེད་བྱ་སྐྱེད་བྱེད་ཀྱི་རྒྱུ་འབྲས་ལྟར་སྐུ་གཉིས་ཀྱི་་་་་
164



དངོས་རྒྱུར་མེད་པ་དང་། རིགས་དེས་ཡོན་ཏན་ཕུན་སུམ་ཚོགས་པ་སྐྲུན་བྱེད་སློབ་ལམ་གྱི་རྟོགས་པ་སངས་རྒྱས་ཀྱི་སར་
སྒྲོལ་བའམ་སྨིན་པར་བྱེད་པ་སྟེ། མདོ་སྡེའི་རྒྱན་ལས། རང་བཞིན་དང་ནི་རྒྱས་པ་དང་། །དེ་ནི་རྟེན་དང་བརྟེན་པ་དང་།།
ཡོད་མེད་ཉིད་དང་ཡོན་ཏན་ནི། །སྒྲོལ་བའི་དོན་དུ་ཤེས་པར་བྱ། །ཞེས་སོ། །དེའང་དེ་བཞིན་གཤེགས་པའི་སྙིང་པོ་ནི་ཡ་
སེམས་ཅན་ཐམས་ཅད་ལ་ཁྱབ་པ་ཉིད། དཔེ་དགུས་ཉོན་མོངས་པའི་སྦུབས་ན་གནས་པར་བསྟན་པ་ནི། རྒྱུད་བླ་མ་ལས།
སངས་རྒྱས་སད་ངན་སྦྲང་རྩི་སྲུང་མ་ལ། །སྤུན་ལ་སྙིང་པོ་མི་གཙང་ནང་ན་གསེར། །ས་ལ་གཏེར་དང་སྨྱུག་སོགས་འབྲས་
ཆུད་དང་། །གོས་ཧྲུལ་ནང་ན་རྒྱལ་བའི་སྐུ་དང་ནི། །བུད་མེད་ངན་མའི་ལྟོ་ན་མི་བདག་དང་། །ས་ནང་རིན་ཆེན་་་་་
གཟུགས་ཡོད་ཇི་ལྟ་བར། །གློ་བུར་ཉོན་མོངས་དྲི་མས་བསྒྲིབས་པ་ཡི། །སེམས་ཅན་རྣམས་ལ་དེ་བཞིན་ཁམས་འདི་གནས། །
།ཞེས་སོ། །དེའང་སོ་སོ་སྐྱེ་བོ་དང་། ཉན་རང་གི་དགྲ་བཅོམ་པ་དང་། མཐོང་བ་དང་བསྒོམ་པའི་ལམ་ལ་གནས་པའི་བྱང་
ཆུབ་སེམས་དཔའ་རྣམས་ཀྱི་དྲི་མའི་ཁམས་ལ་ལྟོས་ནས་དཔེ་དགུར་བརྗོད་པ་ལས། སོ་སོ་སྐྱེ་བོ་ལམ་ལ་མ་ཞུགས་པ་དང་།
ཞུགས་པ་ཚོགས་སྦྱོར་གྱི་རྒྱུད་ཀྱི་དྲི་མ་བཞིས་བསྒྲིབས་པའི་ཁོང་ན་གནས་པའི་སྙིང་པོའི་དཔེ་ལ་བཞི་ལས། དང་པོ་་་་
འདོད་ཆགས་བག་ལ་ཉལ་གྱི་མཚན་ཉིད་ཀྱི་སྦུབས་ན་གནས་པའི་སྙིང་པོའི་དཔེ་ནི། དེ་ཉིད་ལས། ཇི་ལྟར་མདོག་ངན་་་
པདྨའི་ཁོང་གནས་པ། །མཚན་སྟོང་གིས་འབར་དེ་བཞིན་གཤེགས་པ་ནི། །དྲི་མེད་ལྷ་ཡི་མིག་ལྡན་མིས་མཐོང་ནས། །ཆུ་་
སྐྱེས་འདབ་མའི་སྦུབས་ནས་འབྱིན་བྱེད་པ། །དེ་བཞིན་བདེ་གཤེགས་མནར་མེད་གནས་རྣམས་ལའང་། །སངས་རྒྱས་་་
སྤྱན་གྱིས་རང་ཆོས་ཉིད་གཟིགས་ཏེ། །སྒྲིབ་མེད་ཕྱི་མཐའ་མུར་གནས་སྙིང་རྗེ་ཡི། །བདག་ཅན་སྒྲིབ་པ་ལས་ནི་གྲོལ་བར་
བྱེད། །ཅེས་སོ། །གཉིས་པ་ཞེ་སྡང་བག་ལ་ཉལ་གྱི་མཚན་ཉིད་ཀྱི་སྦུབས་ན་གནས་པའི་ཁམས་ཀྱི་དཔེ་ནི། །ཇི་ལྟར་སྲོག་་་
ཆགས་ཚོགས་བསྐོར་སྦྲང་རྩི་ནི། །སྐྱེས་བུ་མཁས་པ་དེ་དོན་གཉེར་བ་ཡིས། །མཐོང་ནས་དེ་དག་ཐབས་ཀྱིས་སྲོག་ཆགས་
ཚོགས། །ཀུན་ནས་རབ་ཏུ་བྲལ་བར་བྱེད་པ་བཞིན། །དྲང་སྲོང་ཆེན་པོས་ཀུན་མཁྱེན་སྤྱན་གྱིས་ནི། །རིགས་ཁམས་སྦྲང་རྩི་
དང་འདྲ་འདི་གཟིགས་ནས། །དེ་ཡི་སྒྲིབ་པ་སྦྲང་མ་དང་འདྲ་བ། །གཏན་ནས་རབ་ཏུ་སྤོང་བར་མཛད་པ་ཡིན། །ཞེས་སོ།།
གསུམ་པ་གཏི་མུག་བག་ལ་ཉལ་གྱི་མཚན་ཉིད་ཀྱི་སྒྲུབས་ན་གནས་པའི་སྙིང་པོའི་དཔེ་ནི། ཇི་ལྟར་སྦྱིན་ལྡན་འབྲུ་ཡི་སྙིང་
པོ་ནི། །མི་རྣམས་ཀྱིས་ནི་སྤྱོད་པར་མི་འགྱུར་བ། །ཟས་སོགས་དོན་དུ་གཉེར་བ་གང་ཡིན་པ། །དེ་དག་གིས་ནི་སྤུན་ནས་་
དེ་འབྱིན་ལྟར། །དེ་བཞིན་སེམས་ཅན་རྣམས་ཀྱི་ཉོན་མོངས་ཀྱི་དྲི་མ་དང་འདྲེས་རྒྱལ་བ་ཇི་སྲིད་དུ། །ཉོན་མོངས་དྲི་མ་་་
འདྲེས་ལས་མ་གྲོལ་བ། །དེ་སྲིད་རྒྱལ་མཛད་སྲིད་གསུམ་དུ་མི་བྱེད། །ཅེས་སོ། །བཞི་བ་འདོད་ཆགས་དང་ཞེ་སྡང་དང་་་་
གཏི་མུག་དྲག་པོ་ཀུན་ནས་ལྡང་བའི་མཚན་ཉིད་ཀྱི་ཉོན་མོངས་པ་མངོན་གྱུར་གྱི་སྦུབས་ན་སྙིང་པོ་གནས་པའི་དཔེ་ནི།
ཇི་ལྟར་རབ་ཏུ་རྒྱུ་ཚེ་མི་ཡིས་གསེར། །ལྗན་ལྗིན་རུལ་བའི་གནས་སུ་ལྷུང་གྱུར་ལ། །མི་འཇིགས་ཆོས་ཅན་དེ་ནི་དེར་དེ་་་
བཞིན། །ལོ་བརྒྱ་མང་པོ་དག་ཏུ་གནས་པ་དེ། །ལྷ་མིག་རྣམ་དག་དང་ལྡན་ལྷ་ཡིས་དེར། །མཐོང་ནས་མི་ལ་འདི་ན་ཡོད་པ་
པའི་གསེར། །རིན་ཆེན་མཆོག་འདི་སྦྱངས་ཏེ་རིན་ཆེན་གྱི། །བསྒྲུབས་པར་བྱ་བ་གྱིས་ཞེས་སྨྲ་བ་ལྟར། །དེ་བཞིན་ཐུབ་་་་
པས་མི་གཙང་དང་འདྲ་བའི། །ཉོན་མོངས་སུ་བྱིང་སེམས་ཅན་ཡོན་ཏན་ནི། །གཟིགས་ནས་ཉོན་མོངས་འདམ་དེ་དག་་
165



བྱའི་ཕྱིར། །སྐྱེ་དགུ་རྣམས་ལ་དམ་ཆོས་ཆར་བ་འབེབས། །ཞེས་སོ། །ཉན་རང་གི་དགྲ་བཅོམ་པ་ལ་མ་རིག་པའི་བག་་་་
ཆགས་ཀྱི་སྦུབས་ན་གནས་པའི་ཁམས་ཀྱི་དཔེ་གཅིག་ནི། ཇི་ལྟར་དབུལ་པོའི་ཁྱིམ་ནང་ས་འོག་ན། །མི་ཟད་པ་ཡི་གཏེར་/
ནི་ཡོད་གྱུར་ཏེ། །མི་དེས་དེ་མ་ཤེས་ཤིང་གཏེར་དེ་ཡང་། །དེ་ལ་འང་འདིར་ཡོད་ཅེས་མི་སྨྲ་ལྟར། །དེ་བཞིན་ཡིད་ཀྱི་ནང་
ཆུད་རིན་ཆེན་གཏེར། །དྲི་མེད་གཞག་དང་བསལ་མེད་ཆོས་ཉིད་ཀྱང་། །མ་རྟོགས་པས་ན་དབུལ་བའི་སྡུག་བསྔལ་ནི། །
རྣམ་མང་རྒྱུན་དུ་སྐྱེ་དགུ་འདིས་མྱོང་ངོ༌། །ཞེས་སོ། །མཐོང་སྤང་གི་སྦུབས་ན་སྙིང་པོ་གནས་པའི་དཔེ་ལ་གཉིས་ཀྱི་དང་
པོ་ནི། ཇི་ལྟར་ཨ་འབྲས་ལ་སོགས་ཤིང་འབྲས་ལ། །ཡོད་པའི་ས་བོན་མྱུ་གུ་འཇིག་མེད་ཆོས། །ས་རྨོས་ཆུ་སོགས་ལྡན་ལས་
ལྗོན་ཤིང་གིས། །རྒྱལ་པོའི་དངོས་པོར་རིམ་གྱིས་འགྲུབ་པ་ལྟར། །སེམས་ཅན་རྣམས་ཀྱི་མ་རིག་འབྲས་སོགས་ཀྱི། །པགས་
སྦུབས་ནང་ཆུད་ཆོས་ཁམས་དགེ་བ་ཡང་། །དེ་བཞིན་དགེ་བ་དེ་ལ་དེ་བརྟེན་ནས། །རིམ་གྱིས་ཐུབ་པའི་རྒྱལ་པོའི་དངོས་
པོར་འགྱུར། །ཞེས་སོ། །དཔེ་གཉིས་པ་ནི། ཇི་ལྟར་རིན་ཆེན་ལས་བྱས་རྒྱལ་བའི་གཟུགས། །གོས་ཧྲུལ་དྲི་ངན་གྱིས་ནི་་་་་
གཏུམས་གྱུར་པ། །ལམ་གནས་ལྷ་ཡིས་མཐོང་ནས་གྲོལ་བྱའི་ཕྱིར། །ལམ་གནས་དོན་དེ་དེ་ལ་སྨྲ་བ་ལྟར། །དེ་བཞིན་ཐོག་
མེད་རྣམ་པ་སྣ་ཚོགས་ཀྱི། །ཉོན་མོངས་ཀྱིས་གཏུམས་བདེ་གཤེགས་དངོས་པོ་ཉིད། །དུད་འགྲོ་ལ་ཡང་གཟིགས་ནས་དེ་་
བཞིན་ཏེ། །ཐར་པར་བྱ་བའི་དོན་དུ་ཐབས་སྟོན་མཛད། །ཅེས་སོ། །སྒོམ་པས་སྤང་བར་བྱ་བའི་དྲི་མའི་སྦུབས་ན་ཆོས་་་་
ཁམས་དགེ་བ་གནས་པའི་དཔལ་ཡང་གཉིས་ལས། དང་པོ་ནི། ཇི་ལྟར་བུད་མེད་གཟུགས་ངན་མགོན་མེད་འགའ། །
མགོན་མེད་འདུག་གནས་སུ་ནི་འདུག་གྱུར་ལ། །མངལ་གྱིས་རྒྱལ་པོའི་དཔལ་ནི་འཛིན་བྱེད་པས། །རང་ལྟོ་ན་ཡོད་མི་་་
བདག་མི་ཤེས་ལྟར། །སྲིད་པར་སྐྱེ་བ་མགོན་མེད་ཁྱིམ་བཞིན་ཏེ། །མ་དག་སེམས་ཅན་མངལ་ལྡན་བུད་མེད་བཞིན། །དེ་་
ལ་གང་ཞིག་ཡོད་པས་མགོན་བཅས་པ། །དྲི་མེད་ཁམས་ནི་དེ་ཡི་མངལ་གནས་བཞིན། །ཞེས་སོ། །དཔེ་གཉིས་པ་ནི། ཇི་་
ལྟར་ནང་གི་གསེར་ཞུན་གཟུགས་རྒྱས་པ། །ཞི་བ་ཕྱི་རོལ་པ་ཡི་རང་བཞིན་ཅན། །མཐོང་ནས་དེ་ཤེས་པ་དག་ནང་གི་་་་
གསེར། །སྦྱང་ཕྱིར་ཕྱི་རོལ་སྒྲིབ་པ་སེལ་བྱེད་ལྟར། །རང་བཞིན་འོད་གསལ་དྲི་མ་རྣམས་ཀྱང་ནི། །གློ་བུར་བར་ནི་རྣམ་་་
པར་གཟིགས་གྱུར་ནས། །རིན་ཆེན་འབྱུང་གནས་ལྟ་བུའི་འགྲོ་བ་རྣམས། །སྒྲིབ་པ་དག་ལས་སྦྱོང་མཛད་བྱང་ཆུབ་མཆོག །
ཅེས་སོ། །གཞི་དེ་དག་གི་དྲི་མ་དགུ་ཡང་། དེ་ཉིད་ལས། ཆགས་སྡང་རྨོངས་དང་ཀུན་ནས་ལྡང་དྲག་བག་ཆགས་དང་། །
མཐོང་སྒོམ་ལམ་སྤངས་མ་དག་དག་པའི་སར་བརྟེན་པའི། །དྲི་མ་རྣམ་དགུ་པདྨའི་སྦུབས་སོགས་དཔེས་བསྟན་ཏེ། །ཉེ་
བའི་ཉོན་མོངས་སྦུབས་དབྱེ་བྱེ་བ་མཐའ་ལས་འདས། །ཞེས་སོ། །འདི་དག་གིས་ས་ཡང་། དྲི་འདི་དག་གིས་བྱིས་རྣམས་་
དང་། །དགྲ་བཅོམ་སློབ་དང་བློ་ལྡན་རྣམས། །རིམ་བཞིན་བཞི་དང་གཅིག་དང་ནི། །གཉིས་དང་གཉིས་ཀྱིས་མ་དག་ཉིད། །
ཅེས་སོ། །དྲི་མ་དག་དང་ས་དེ་དག་གི་དཔེ་དོན་ཤན་སྦྱར་བ་ཡང་། དེ་ཉིད་ལས། ཇི་ལྟར་པདྨ་འདམ་སྐྱེས་ཏེ། །མདུན་དུ་
གྱུར་ན་ཡིད་དགའ་དང་། །ཕྱིས་ནས་དགའ་བ་མེད་འགྱུར་བ། །འདོད་ཆགས་དགའ་བ་དེ་བཞིན་ནོ། །ཇི་ལྟར་སྲོག་་་་་་
ཆགས་སྦྲང་མ་ནི། །ཤིན་ཏུ་འཁྲུགས་ཏེ་མདུང་བརྡེག་ལྟར། །དེ་བཞིན་ཞེ་སྡང་སྐྱེ་བ་ན། །སྙིང་ལ་སྡུག་བསྔལ་སྐྱེད་པར་་་་་
བྱེད། །ཇི་ལྟར་འབྲས་སོགས་སྙིང་པོ་ནི། །ཕྱི་རོལ་སྐྲུན་པས་བསྒྲིབས་པ་ལྟར། །དེ་བཞིན་སྙིང་པོའི་དོན་མཐོང་བ། །མ་རིག་
166



སྒོ་ངའི་སྦུབས་ཀྱིས་བསྒྲིབས། །ཇི་ལྟར་མི་གཙང་མི་མཐུན་པ། །དེ་བཞིན་ཆགས་དང་བཅས་རྣམས་ཀྱིས། །འདོད་ལ་་་་་
བརྟེན་པའི་རྒྱུ་ཡིན་ཕྱིར། །ཀུན་ནས་ལྡང་བ་མི་གཙང་འདྲ། །ཇི་ལྟར་ནོར་ནི་བསྒྲིབས་པས་ན། །མི་ཤེས་གཏེར་མི་ཐོབ་པ་
ལྟར། །དེ་བཞིན་སྐྱེ་ལ་རང་བྱུང་ཉིད། །མ་རིག་བག་ཆགས་པ་ཡིས་བསྒྲིབས། །ཇི་ལྟར་མྱུག་སོགས་རིམ་སྐྱེས་པས། །ས་བོན་
ཤུན་པ་གཅོད་པ་ལྟར། །དེ་བཞིན་དེ་ཉིད་མཐོང་བ་ཡིས། །མཐོང་སྤང་རྣམས་ནི་ལྡོག་པར་འགྱུར། །འཕགས་པའི་ལམ་་་
དང་འབྲེལ་བ་ལས། །འཇིག་ཚོགས་སྙིང་པོ་བཅོམ་རྣམས་ཀྱི། །སྒོམ་སྤང་ཡེ་ཤེས་སྤང་བྱ་རྣམས། །གོས་ཧྲུལ་དག་དང་་་་
མཚུངས་པར་བསྟན། །ས་བདུན་ལ་བརྟེན་དྲི་མ་ནི། །མངལ་སྦུབས་དྲི་མ་དག་དང་མཚུངས། །མངལ་སྦུབས་བྲལ་འདྲའི་
མེ་ཏོག་པའི། །ཡེ་ཤེས་རྣམ་པར་སྨིན་པ་བཞིན། །ས་གསུམ་རྗེས་འབྲེལ་དྲི་མ་རྣམས། །ས་འདམ་གོས་བཞིན་ཤེས་བྱ་སྟེ། །
བདག་ཉིད་ཆེན་པོ་རྡོ་རྗེ་ལྟའི། །ཏིང་ངེ་འཛིན་གྱིས་གཞོམ་བྱ་ཡིན། །དེ་ལྟར་ཆགས་སོགས་དྲི་མ་དགུ། །པདྨ་ལ་སོགས་་་་
དག་དང་མཚུངས་ཞེས་སོ། །གཞན་ཡང་། འཕགས་པ་ཡོངས་སུ་མྱ་ངན་ལས་འདས་པ་ཆེན་པོའི་ཆོས་ཀྱི་རྣམ་གྲངས་་་་་
ལས་ཀྱང་། བཅོམ་ལྡན་འདས་ཀྱིས་འོད་སྲུངས་ལ་བཀའ་སྩལ་པ། རིགས་ཀྱི་བུ། འདི་ལྟ་སྟེ། དཔེར་ན། རྒྱལ་པོ་ལ་སྤྱད་་་
ཅིག་ཡོད་པའི་དབྲལ་བ་ན་རྡོ་རྗེའི་ནོར་བུ་ཞིག་ཡོད་པ། རྒྱུད་གཞན་དང་སྟོབས་བཀྱེ་བ་ལས། གྱད་ཕ་རོལ་པོའི་མགོས་
རེག་སྟེ། དཔྲལ་བའི་ནོར་བུ་ཤའི་ནང་དུ་ནུབ་ཀྱང་ནོར་བུ་གར་སོང་བ་མི་ཤེས་སོ། །རྨ་དབྱུང་བའི་ཕྱིར་སྨན་པ་བོས་་་་
ནས་གསོས་ཤིག་ཅེས་བསྒོ་བ་ལས། སྨན་པ་ཤིན་ཏུ་མཁས་པས་ནི། ནོར་བུ་ཤའི་ནང་དུ་སོང་བའི་ཕྱིར་རྨ་བྱུང་བ་དེ་ལ་་
སྨན་མི་བྱེད་དེ། འདི་སྐད་དུ། ཀྱེ་སྟོབས་པོ་ཆེ། ཁྱོད་ཀྱི་དཔྲལ་བའི་ནོར་བུ་ག་རེ་ཞེས་ཟེར་རོ། །གྱད་དེ་ལྡངས་ནས་སྨན་
པ་ལ་འདི་སྐད་དུ། བདག་གི་དཔྲལ་བའི་ནོར་བུ་གར་ཡང་མ་སོང་བའི་རིགས་ཏེ། དེ་མེད་ན་འདི་སྒྱུ་མ་ཡིན་ནམ་སྙམ་་
དུ་སེམས་ཏེ་ཤིན་ཏུ་མྱ་ངན་བྱེད་དོ། །དེ་ནས་སྨན་པ་དེས། གྱད་དེའི་སྤྲོ་བ་བསྐྱེད་ནས། དེ་ལྟར་མྱ་ངན་མ་བྱེད་ཅིག ཁྱོད་
སྟོབས་བཀྱེ་བ་ན་ནོར་བུ་ཤུའི་ནང་དུ་ནུབ་སྟེ་གཟུགས་བརྙན་ཙམ་ཕྱི་རོལ་ཏུ་སྣང་ངོ༌། །ཁྱོད་སྟོབས་བཀྱེ་བ་ན་ཞེ་སྡང་་་་
སྐྱེས་ཏེ། ནོར་བུའི་མཐུས་ཤའི་ནང་དུ་ནུབ་ཀྱང་མ་ཚོར་བ་ཡིན་ནོ། །དེ་སྐད་སྨྲས་ཀྱང་ཡིད་མ་ཆེས་ནས། འདི་སྐད་དུ། །
སྨན་པ་ཁྱོད་བརྫུན་མ་ཟེར་ཅིག ཅི་སྟེ་ཤའི་ནང་དུ་ནུབ་ན་ནི་རྣག་དང་། ཁྲག་ཤིན་ཏུ་བཙོག་པ་ཡིན་པས་གཟུགས་་་་་
བརྙན་ཕྱིར་སྣང་བ་མི་རིགས་སོ། །དེ་ནས་སྨན་པས་མེ་ལོང་ལྟར་བཅུག་ནས་མེ་ལོང་གི་ནང་དུ་ནོར་བུ་ཡང་གསལ་བར་
གྱུར་ཏོ། །གྱད་དེས་དེ་ལྟར་གྱུར་པ་མཐོང་ནས་ངོ་མཚར་རྨད་ཀྱི་འདུ་ཤེས་སྐྱེས་སོ། །རིགས་ཀྱི་བུ། སེམས་ཅན་ཐམས་་་་་
ཅད་ཀྱང་དེ་དང་འདྲ་སྟེ། དགེ་བའི་བཤེས་གཉེན་ལ་བསྙེན་བཀུར་མ་བྱས་པས་སངས་རྒྱས་ཀྱི་རང་བཞིན་ཡོད་ཀྱང་་་་
མཐོང་བར་མི་ནུས་སོ། །འདོད་ཆགས་དང་། ཞེ་སྡང་། གཏི་མུག་གིས་བསྒྲིབས་ཏེ་ཟིལ་གྱིས་ནོན་པ་འགྲོ་བ་ཐ་དད་པ་་་
མང་པོར་འཁོར་ཞིང་སྡུག་བསྔལ་བར་གྱུར་ཏོ་ཞེས་པ་ནས། རིགས་ཀྱི་བུ། སེམས་ཅན་ཐམས་ཅད་ཀྱི་ལུས་ཀྱི་ནང་ན་་་་་
སྟོབས་བཅུ་དང་། མཚན་སུམ་ཅུ་རྩ་གཉིས་དང་། དཔེ་བྱད་བཟང་པོ་བརྒྱད་ཅུ་ཡང་ཡོད་དོ་ཞེས་པའི་བར་དུ་ཚུལ་དུ་་་
མས་གསུངས་ཤིང་། ཧེ་བཛྲ་ལས། ལུས་ལ་ཡེ་ཤེས་ཆེན་པོ་གནས། །རྟོག་པ་ཐམས་ཅད་ཡང་དག་སྤངས། །དངོས་པོ་ཀུན་
ལ་ཁྱབ་པ་པོ། །ལུས་གནས་ལུས་ལས་མ་སྐྱེས་པའོ། །ཞེས་པ་དང་། རིན་ཆེན་དྲ་བ་ལས། བདག་དང་མཐའ་ཡས་སེམས་
167



ཅན་རྣམས། །ཡེ་ནས་སངས་རྒྱས་ཡིན་པ་ལ། །རྟོག་པའི་དབང་གིས་འཁོར་བ་ལས། །བྱང་ཆུབ་མཆོག་ཏུ་སེམས་བསྐྱེད་དོ། །
ཞེས་དང་། འདའ་ཀ་ཡེ་ཤེས་ལས། སེམས་རྟོགས་ན་སངས་རྒྱས་ཡིན་པས་སངས་རྒྱས་གཞན་དུ་མི་བཙལ་བའི་འདུ་ཤེས་
རབ་ཏུ་བསྐྱེད་པར་བྱའོ་ཞེས་དང་། སེམས་ཀྱི་རྡོ་རྗེའི་བསྟོད་པ་ལས། ས་ཡི་དཀྱིལ་ན་ཡོད་པའི་ཆུ། །དྲི་མ་མེད་པར་་་་་
གནས་པ་ལྟར། །ཉོན་མོངས་ནང་ན་ཡེ་ཤེས་ཀྱང་། །དེ་བཞིན་དྲི་མ་མེད་པར་གནས། །ཞེས་པ་དང་། གསང་བའི་སྙིང་པོ་
ལས་ཀྱང་། དུས་བཞི་ཕྱོགས་བཅུ་ཀུན་ནས་ཀྱང་། །རྫོགས་པའི་སངས་རྒྱས་རྙེད་མི་འགྱུར། །སེམས་ཉིད་རྫོགས་པའི་་་་་
སངས་རྒྱས་པས། །སངས་རྒྱས་གཞན་དུ་མ་འཚོལ་ཞིག །བཙལ་ཀྱང་རྒྱལ་བས་མི་བརྙེས་སོ། །ཞེས་པ་ལ་སོགས་པ་་་་
གསུངས་སོ། །མདོར་ན་སྟོང་གསུམ་དར་ཡུག་ཆེན་པོའི་དཔེ་ལ་སོགས་པས་སེམས་ཅན་ཐམས་ཅད་ལ་སངས་རྒྱས་ཀྱི་སྐུ་
དང་ཡེ་ཤེས་འདུ་འབྲལ་མེད་པ་ཉི་མ་དང་འོད་ལྟར་ཡེ་ནས་གནས་པར་ཤེས་པར་བྱའོ། །དེ་ལ་ཁམས་དེ་ནི་དུས་ཐམས་
ཅད་དུ་རང་བཞིན་གྱིས་དག་ཅིང་། རང་གི་ངོ་བོ་མི་འགྱུར་བ་ཡིན་ལ། དེའི་དྲི་མ་ནི་ཀུན་བརྟགས་པ་གློ་བུར་བ་འགྱུར་
བ་ཞིག་སྟེ། རྒྱུད་བླ་མའི་འགྲེལ་པར། དྲང་སྲོང་ཆེན་པོ་ཉོན་མོངས་པ་ནི་མུན་པ། རྣམ་པར་དག་པ་ནི་སྣང་བའོ། །ཉོན་་
མོངས་པ་ནི་སྟོབས་ཆུང་བ། ལྷག་མཐོང་ནི་སྟོབས་དང་ལྡན་པའོ། །ཉོན་མོངས་པ་ནི་གློ་བུར་བ་རང་བཞིན་གྱིས་རྣམ་་་
པར་དག་པ་ནི་རྩ་བའོ་ཞེས་པ་ལ་སོགས་པ་གསུངས་སོ། །དེ་ལྟར་ཁམས་འདི་ནི་ཡེ་ནས་དྲི་མ་མེད་པས་གཙང་བ་དང་།
འཕོ་འགྱུར་མེད་པས་བདག་དམ་པ་དང་། དུས་ཐམས་ཅད་དུ་གནས་པས་རྟག་པ་དང༌། སྡུག་བསྔལ་ཐམས་ཅད་པའི་་
འཁོར་བར་ལྷུང་ཡང་སྡུག་བསྔལ་གྱིས་ཟིལ་གྱིས་མི་ནོན་པས་བདེ་བའི་ཕ་རོལ་ཏུ་ཕྱིན་པ་སྟེ། རྒྱུད་བླ་ལས། གཙང་་་་་་
བདག་བདེ་དང་རྟག་ཉིད་ཀྱི། །ཡོན་ཏན་ཕ་རོལ་ཕྱིན་པ་འབྲས། །ཞེས་སོ། །དེ་བཞིན་གཤེགས་པའི་ཁམས་ཀྱིས་སེམས་་་
ཅན་ཀུན་ལ་ཁྱབ་པར། མདོ་སྡེའི་རྒྱན་ལས་ཀྱང་། ཇི་ལྟར་ནམ་མཁའ་རྟག་ཏུ་ཀུན་སོང་འདོད། །དེ་བཞིན་དེ་ཡང་རྟག་་་
ཏུ་ཀུན་སོང་འདོད། །ཇི་ལྟར་ནམ་མཁའ་གཟུགས་རྣམས་ཀུན་ཏུ་སོང་། །དེ་བཞིན་དེ་ཡང་སེམས་ཅན་ཚོགས་ཀུན་སོང་།།
ཞེས་སོ། །དེ་ལྟར་སྙིང་པོ་འདི་ནི་ཉོན་མོངས་པས་བསྒྲིབས་ཀྱང་ཉོན་མོངས་པས་མ་གོས་པ་ཉི་མ་སྤྲིན་གྱི་སྦུབས་ན་་་་་
གནས་པ་ལྟར། ཡེ་ནས་སངས་རྒྱས་པའི་ཚེའང་འཇིག་འབྲལ་མེད་པར་གནས་ཏེ། རྒྱུད་བླའི་འགྲེལ་པར། དེ་བཞིན་་་་་་
གཤེགས་པའི་ཁམས་གནས་སྐབས་གསུམ་པོ་འདི་ཐམས་ཅད་སོང་བ་ཡིན་ཡང་། དེ་ཀུན་ནས་ཉོན་མོངས་པ་དང་རྣམ་་
པར་བྱང་བ་དག་གིས་མི་འགྱུར་བའི་དོན་ལས་བརྩམས་ཏེ་ཞེས་སོ། །གནས་སྐབས་གསུམ་ནི། རྒྱུད་བླར། མ་དག་མ་དག་
དག་པ་དང་། །ཤིན་ཏུ་རྣམ་དག་གོ་རིམ་བཞིན། །སེམས་ཅན་བྱང་ཆུབ་སེམས་དཔའ་དང་། །དེ་བཞིན་གཤེགས་པ་ཞེས་
བརྗོད་དོ། །ཞེས་ལས། མ་དག་པ་སེམས་ཅན་གྱི་སྐབས། མ་དག་པ་དག་པ་བྱང་ཆུབ་སེམས་དཔའ་ཤིན་ཏུ་དག་པ་སངས་
རྒྱས་ཀྱི་སྐབས་སོ། །དེའང་རིགས་ཇི་ལྟར་ཡིན་པ་དེ་ལྟའི་དཔེ་ནི་མ་ཚང་བ་མེད་པར་ཅོག་འདྲ་བ་ཞིག་གང་ནའང་་་་་་
བརྗོད་དུ་མེད་པས། དེ་བཞིན་གཤེགས་པ་ཉིད་དང་དཔེ་མཚུངས་པར་བསྟན་པ་ནི། དེ་ཉིད་ལས། འཇིག་རྟེན་འདས་་
ཕྱིར་འཇིག་རྟེན་ན། འདི་ལ་དཔེ་ནི་མི་དམིགས་པས། དེ་བཞིན་གཤེགས་པ་ཉིད་དང་ཁམས། འདྲ་བ་ཉིད་དུ་བསྟན་པ་
ཡིན། ཞེས་སོ། །དེ་ཡང་ཇི་ལྟ་བ་བཞིན་མི་མཚུངས་ཏེ། ངོ་བོ་གཅིག་པ་ཉིད་དང་། གནས་སྐབས་ཐ་དད་པའི་ཕྱིར་དཔེ་་་
168



དགུ་བཤད་པ་དག་གིས་ཀྱང་ཕྱོགས་ཙམ་མཚོན་པར་ཟད་དོ། །དེ་ལྟ་བུའི་རིགས་དེ་ཡང་དག་པ་ཇི་ལྟ་བ་བཞིན་གས་་་་་
གིས་མཐོང་བ་ཡིན་ཞེ་ན། གནས་ལུགས་མི་མཐོང་བའི་སྐྱེ་བོ་དགེ་བའི་བཤེས་གཉེན་གྱིས་ཟིན་པ་རྣམས་དང་། ཉན་་་་་
ཐོས་དང་། རང་སངས་རྒྱས་ཐེག་པ་ཆེན་པོར་མོས་པ་དང༌། ས་ལ་གནས་པའི་སེམས་དཔའ་རྣམས་ཀྱིས་མོས་པས་དོན་
སྤྱིའི་ཚུལ་དུ་རྟོགས་པ་དང་། སེམས་དཔའི་ས་བཅུ་ལ་གནས་པས་ཕྱོགས་གཅིག་ཙམ་རྟོགས་ལ། ཇི་ལྟ་བ་བཞིན་དུ་ནི་་་
སངས་རྒྱས་ཉིད་ལས་གཞན་གྱིས་མི་མཐོང་སྟེ། རྒྱུད་བླ་མའི་འགྲེལ་པར། སྤྲིན་མཐོངས་མཁའ་ལ་ཉི་བཞིན་འདིར་ཁྱོད་
ཕྱོགས་གཅིག་བློ་གྲོས་ཅན། །བློ་མིག་དག་པའི་འཕགས་རྣམས་ཀྱིས་ཀྱང་ཐམས་ཅད་རབ་ཏུ་མཐོང་མ་ལགས། །བཅོམ་་་
ལྡན་འདས་ཁྱོད་ཆོས་སྐུ་རྣམ་དག་བློ་གྲོས་མཐའ་ཡས་པ། །ཤེས་བྱ་མཐའ་མེད་མཁའ་དབྱིངས་ཁྱབ་པ་དེ་དག་གིས་ཀུན་
མཐོང་། །ཞེས་སོ། །དེའང་ཁམས་སམ་སྙིང་པོ་ནི་རང་གི་སེམས་ཉིད་ཀྱི་སྐུ་གསུམ་ཡེ་ཤེས་དང་བཅས་པའི་ཞིང་ཁམས་་་
རྒྱན་གྱི་འཁོར་ལོར་གནས་ལ། དེ་ཇི་ལྟ་བ་བཞིན་མཐོང་ན་སངས་རྒྱས་པ་ཡིན་པས་ན་གཞུང་འདི་དག་འཆད་པ་དང་་་་
བཅས་པར་འོས་སོ། །སློབ་ལམ་དུ་དད་པས་སྤྱི་འཇལ་བ་ཡིན་ཏེ། སྔ་མ་ལས། རང་བྱུང་རྣམས་ཀྱི་དོན་དམ་དེ། །དད་པ་
ཉིད་ཀྱིས་རྟོགས་བྱ་ཡིན། །ཉི་མའི་དཀྱིལ་འཁོར་འོད་འབར་བ། །མིག་མེད་པས་ནི་མཐོང་བ་མེད། །ཅེས་པ་དང་། སངས་
རྒྱས་ཀྱི་སྙིང་པོའི་མདོ་ལས། ཕྱོགས་རེ་ཙམ་ལས་ཐམས་ཅད་རྟོག་པ་མ་ཡིན་པ་ནི། ཇི་སྐད་དུ། གང་སོ་སོའི་སྐྱེ་བོ་དང་།
ཉན་ཐོས་དང་རང་སངས་རྒྱས་དང་། བྱང་ཆུབ་སེམས་དཔའ་རྣམས་ཀྱིས་ཀྱང་ཇི་ལྟ་བ་བཞིན་དུ་སངས་རྒྱས་ཀྱི་སྙིང་པོ་
མཐོང་བ་མ་ཡིན་ནོ། །དཔེར་ན་དམུས་ལོང་ཞིག་གིས་གཞན་ཞིག་ལ་མར་གྱི་ཁ་དོག་དྲིས་པ་ལས། ཁ་བ་འདྲའོ། །ཞེས་་་་
སྨྲས་པ་དང་། དེས་ཁ་བ་ལ་ལག་པ་རེག་པས་མར་གྱི་ཁ་དོག་གྲང་མེར་འཛིན་ཏེ། སྨྲས་པ། ངང་པའི་གཤོག་པ་འདྲའོ། །
ངང་བའི་གཤོག་སྒྲ་ཐོས་པས་ཁ་བའི་ཁ་དོག་འུར་འུར་བོར་འཛིན་ཏེ། དྲིས་པ་གཤོག་པའི་ཁ་དོག་ཅི་འདྲ། དུང་དང་་་་
འདྲའོ། །དུང་ལ་རེག་པས་འཇམ་པོར་འདུག་ནས་དེ་ཡང་འཇམ་པོར་འཛིན་ཏེ། ཇི་ལྟར་སྨྲས་ཀྱང་དམུས་ལོང་གིས་ཁ་
དོག་ཇི་ལྟ་བ་བཞིན་མི་ཤེས་པ་དེ་ལྟར། སངས་རྒྱས་ཀྱི་རང་བཞིན་ཡང་མཐོང་བར་རབ་ཏུ་དཀའོ་ཞེས་པ་དང་། སོ་སོའི་
སྐྱེ་བོས་རྟོགས་དཀའ་བར་ཡང་། དེ་ཉིད་ལས། རྒྱལ་པོས་ལོང་བ་དུ་མ་བསགས་ཏེ་གླང་བོ་ཆེ་བསྟན་ནས། གླང་བོ་ཆེའི་་
མཚན་ཉིད་སོ་སོར་སྨྲོས་ཤིག་ཅེས་བསྒོ་བ་ལས། གླང་བོ་ཆེའི་སྣ་ལ་རེག་པ་རྣམས་ནི་ལྕགས་ཀྱུ་འདྲའོ་ཞེས་ཟེར་རོ། །མིག་
ལ་རེག་པ་རྣམས་ནི་ཕོར་བ་འདྲའོ་ཞེས་ཟེར་རོ། །རྣ་བ་ལ་རེག་པ་རྣམས་ནི་ཞིབ་མ་དང་འདྲའོ་ཞེས་ཟེར་རོ། །རྒྱབ་ལ་་་
རེག་པ་རྣམས་ནི་ཕྱོགས་དང་འདྲའོ་ཞེས་ཟེར་རོ། །མཇུག་མ་ལ་རེག་པ་རྣམས་ནི་ཐི་གུ་དང་འདྲའོ་ཞེས་ཟེར་རོ། །ལོང་་
བ་རྣམས་ཀྱིས་གླང་བོ་ཆེ་ལས་གཞན་སྨྲས་པ་མ་ཡིན་ཡང་། ཐམས་ཅད་དུ་རྟོགས་པ་ནི་མ་ཡིན་ནོ། །དེ་བཞིན་དུ་སངས་
རྒྱས་ཀྱི་རང་བཞིན་ཡང་། སྟོང་པ་ཉིད་དང་། སྒྱུ་མ་ལྟ་བུ་དང་། འོད་གསལ་བ་ལ་སོགས་པ་ཐ་དད་པར་སྨྲས་ཀྱང་ཐམས་
ཅད་དུ་རྟོགས་པ་ནི་མ་ཡིན་ནོ་ཞེས་པ་དང་། སེམས་དཔའ་འཕགས་པ་རྣམས་ཀྱིས་ཅུང་ཟད་རྟོགས་ཀྱང་ཇི་ལྟ་བ་ཉིད་་
མ་ཡིན་པར། མྱ་ངན་ལས་འདས་པ་ལས། རིགས་ཀྱི་བུ། འདི་ལྟ་སྟེ་དཔེར་ན། དམུས་ལོང་ཞིག་མིག་གསོ་བའི་ཕྱིར་སྨན་
པ་མཁས་པའི་གམ་དུ་སོང་ངོ་། །སྨན་པས་གསེར་གྱི་གྲི་ཐོགས་ཏེ། མིག་གི་རབ་རིབ་ཀྱི་སྤྲིས་བཅད་ནས། མཛུབ་མོ་་་་་
169



གཅིག་བསྒྲེངས་ཏེ་བསྟན་ན་ལོང་བ་དེས་མི་མཐོང་ངོ་ཞེས་ཟེར་རོ། །མཛུབ་མོ་གཉིས་སམ་གསུམ་བསྟན་ན་གདོད་ཅུང་
ཟད་མཐོང་ངོ་ཞེས་ཟེར་རོ། །རིགས་ཀྱི་བུ། ཡོངས་སུ་མྱ་ངན་ལས་འདས་པ་ཆེན་པོའི་མདོ་སྡེ་འདི་མ་གསུངས་ན། བྱང་་་
ཆུབ་སེམས་དཔའ་ཚད་མེད་པ་སྙེད་ཕ་རོལ་ཏུ་ཕྱིན་པ་ཡོངས་སུ་རྫོགས་ནས་ས་བཅུའི་བར་དུ་གནས་ཀྱང་སངས་རྒྱས་་་
ཀྱི་རང་བཞིན་མི་མཐོང་བ་ནི་དེ་དང་འདྲ་སྟེ། དེ་བཞིན་གཤེགས་པས་གསུངས་ན་ཅུང་ཟད་ཅིག་མཐོང་བར་འགྱུར་རོ་
ཞེས་པ་ནས། སྟེང་གི་ནམ་མཁར་བྱ་ལྡིང་བ་ལས་ནམ་མཁའ་དང་གང་ཡིན་བརྟག་དགོས་པ་དང་། ཤིང་གི་རྩེར་བཞད་
འདུག་པ་ན་ཆུའི་ཤིང་ཡིན་པར་བརྟག་པ་དང་། རྒྱ་མཚོའི་གྲུའི་ཡང་ཐོག་གམ་ནམ་མཁའ་གང་ཡིན་སྙམ་པ་ལས།
གདོད་ཡང་ཐོག་ཏུ་ཤེས་པ་ལ་སོགས་པའི་དཔེས་སྙིང་པོ་ཅུང་ཟད་མཐོང་ཡང་ངེས་པར་མ་མཐོང་བའི་ཚུལ་གསུངས་སོ། །
དེ་ལྟར་སྙིང་པོ་ཕྲ་ཞིང་བརྟག་དཀའ་བ་དེ་ཉིད་སེམས་ཅན་པའི་དུས་ན་མི་མཐོང་ན་བསྟན་པ་ལ་དགོས་པ་ཅི་ཡོད་ཅེ་ན།
རང་གཞན་གྱི་རྒྱུད་ལ་སངས་རྒྱས་ཀྱི་སྙིང་པོ་ཡོད་པ་ཉིད་བསྟན་པས་རང་ཉིད་སེམས་ཞུམ་པ་བཟློག་ནས། ཐར་པ་་་ས
བསྒྲུབ་པ་ལ་དཀའ་བ་མེད་པར་ཤེས་པས་སྤྲོ་བ་དང་། སེམས་ཅན་གཞན་ལ་བརྙས་པ་བཟློག་ནས། སྟོན་པ་བཞིན་དུ་་་
ཐམས་ཅད་སངས་སུ་མཉམ་པའི་གུས་པ་དང་། ཡང་དག་པའི་དོན་སྐུ་དང་ཡེ་ཤེས་ཀྱི་དགོངས་པ་རང་ལ་གནས་པ་མི་་
ཤེས་པ་བཟློག་ནས། དོན་དམ་པའི་དབྱིངས་རྟོགས་པའི་ཤེས་རབ་དང་། གནས་ལུགས་དེ་ལྟར་ཤེས་པས་ཡོད་མེད་རྟག་
ཆད་ཀྱི་སྒྲོ་སྐུར་བཟློག་ནས། ཡང་དག་པའི་དོན་རྟོགས་པའི་ཡེ་ཤེས་དང་། བདག་ཉིད་ལ་མཆོག་ཏུ་རློམ་ཞིང་ལྷག་པར་
ཆགས་པ་བཟློག་ནས། བདག་གཞན་མཚུངས་པར་མཐོང་ནས་གཞན་ལ་བྱམས་པ་ཆེན་པོ་སྐྱེ་བའི་དགོས་པ་ལྔ་ཡོད་པར་
བསྟན་ཏེ། རྒྱུད་བླ་ལས། སྤྲིན་དང་རྨི་ལམ་སྒྱུ་བཞིན་དེ་དང་དེར། །ཤེས་བྱ་ཐམས་ཅད་རྣམ་ཀུན་སྟོང་པ་ཞེས། །གསུངས་
ནས་ཡང་འདིར་རྒྱལ་རྣམས་སེམས་ཅན་ལ། །སངས་རྒྱས་སྙིང་པོ་ཡོད་ཅེས་ཅི་སྟེ་གསུངས། །ཞེས་དྲིས་པའི་ལན་དུ།
སེམས་ཞུམ་སེམས་ཅན་དམན་ལ་བརྙས་པ་དང་། །ཡང་དག་མིན་འཛིན་ཡང་དག་ཆོས་ལ་སྦྱར། །བདག་ཅག་ལྷག་པའི་
སྐྱོན་ལྔ་གང་དག་ལ། །ཡོད་པ་དེ་དག་དེ་སྤང་དོན་དུ་གསུངས། །ཞེས་སྐྱོན་ལྔ་དང་བྲལ་ནས་ཡོན་ཏན་གྱི་ཆོས་ལྔ་སྐྱེ་བར་
ཡང་། སྤྲོ་དང་སྟོན་པ་བཞིན་གུས་དང་། ཤེས་རབ་ཡེ་ཤེས་བྱམས་ཆེན་ཏེ། ཆོས་ལྔ་སྐྱེ་ཕྱིར་དེ་ལས་ནི། །ཁ་ན་མ་ཐོ་མེད་པ་
མཚུངས་ལྟ། །ཞེས་སོ། །དེ་ལ་ཕྱིན་ཅི་ལོག་གི་ལུས་བསྒྱིངས་ཤིང་ལོག་པར་རྟོག་པའི་གསེར་གྱི་དྲ་བས་གདོང་གཡོགས་པ།
ངེས་པ་དོན་གྱི་མདོ་དང་གསང་སྔགས་ཀྱི་དགོངས་པ་ལ་རྒྱབ་ཀྱིས་ཕྱོགས་པ་དག་སྙིང་པོའི་དོན་ནི་དྲང་དོན་ཏེ། རྒྱུད་ས་
སྤྱད་ན་འབྲས་བུ་འབྱུང་འགྱུར་ལ་དགོངས་ཏེ་གསུངས་པ་ཡིན་ནོ། །དེ་ལྟ་མ་ཡིན་ན་མུ་སྟེགས་པའི་བདག་རྟག་པ་ལྟར་་
འགྱུར་རོ། །སངས་རྒྱས་ཀྱི་སྐུ་གཉིས་ཀྱང་ཚོགས་གཉིས་ལས་སྐྱེ་བའོ་ཞེས་མཐའ་གཅིག་ཏུ་ངེས་པར་བྱེད་དོ། །ཀྭ་ཡེ་་་་་
བཞིན་བཟང་པདྨའི་དྲ་བ་ཅན། ཁྱེད་ཀྱིས་དཀའ་འཁོར་ལོ་གསུམ་དུ་གསུངས་པའི་དགོངས་པ་ཡང་མི་ཤེས་པ་རེ་བདེན།
སྟོང་པའི་མཐའ་ལ་ངེས་པར་འཛིན་ཏེ། འདི་ལྟར་བཀའ་འཁོར་ལོ་དང་པོར་ནི་ལས་དང་པོ་བ་དང་། དབང་པོ་དམན་
པ་རྣམས་ལ་དགོངས་ནས་བདེན་བཞི་སྤང་གཉེན་དུ་བྱ་བས་འཁོར་བ་ལས་བཟློག་པའི་ཕྱིར་སྤང་བྱ་ལས་རྣམ་པར་གྲོལ་
བའི་ཐབས་སོ། །བར་བར་ཡོངས་སུ་སྦྱང་བ་བྱས་པ་དང་། དབང་པོ་འབྲིང་བོ་ལ་དགོངས་ནས་གཉེན་པོར་འཛིན་པའི་
170



འཆིང་བ་ལས་གྲོལ་བའི་ཐབས་སུ་སྒྱུ་མའི་དཔེ་བརྒྱད་དང་ནམ་མཁའ་ལྟ་བུའི་སྟོང་པ་ཉིད་བསྟན་ཏེ། །ཐ་མར་མཐར་་་
ཕྱིན་པ་དང་། དབང་པོ་རྣོན་པོའི་ངོར་ཤེས་བྱའི་གཤིས་ཇི་ལྟར་གནས་པ་དེ་ལྟར་གསུངས་པ་ཡིན་ནོ། །དེའང་མུ་སྟེགས་
པའི་བདག་ནི་འདི་དང་མི་མཚུངས་ཏེ། དེ་དག་གིས་མི་ཤེས་བཞིན་དུ་བདག་ཅེས་སྒྲོ་བཏགས་པ་ཉིད་ཀྱིས་གཤིས་ལ་་་
མེད་པ་དང་། ཆེ་ཆུང་གི་ཚད་དུ་བྱེད་པ་དང་། སྐུ་དང་ཡེ་ཤེས་ཀྱི་ཆོས་སུ་མི་འདོད་པའི་ཕྱིར་རོ། །ཁྱེད་ཀྱི་བདག་མེད་པ་
དང་། སྟོང་པ་ཉིད་ལ་ཞེན་པའང་བདག་དང་མི་སྟོང་པའི་གཉེན་པོ་ཙམ་ཡིན་ངེས་པའི་དོན་ནི་མ་ཡིན་ཏེ། མྱ་ངན་ལས་
འདས་པའི་མདོ་ལས། རིགས་ཀྱི་བུ། གཞན་ཡང་འདི་ལྟ་སྟེ། དཔེར་ན་བུད་མེད་བུ་ཆུང་ངུ་ཁ་མྱགས་གསོ་བ་ཞིག་ནད་་་་
ཀྱིས་བཏབ་ན། བུད་མེད་དེ་མྱ་ངན་གྱིས་གདུངས་ཏེ་སྨན་པ་འཚོལ་ལོ། །དེ་ལ་སྨན་པས་སྨན་མར་དང་འོ་མ་དང་ཤ་ཁ་
ར་གསུམ་དུ་སྦྱར་ཏེ། བུ་ལ་བླུད་ནས། བུད་མེད་དེ་ལ་འདི་སྐད་ཅེས་བསྒོའོ། །བུ་འདིར་སྨན་བཏང་གིས་རེ་ཞིག་མ་ཞུའི་
བར་དུ་ཞེ་ལྟུད་དུ་མི་རུང་ངོ་ཞེས་བསྒོའོ། །དེ་ནས་བུད་མེད་དེས་ནུ་ཞེ་མི་བསྣུན་པའི་ཕྱིར་ནུ་མ་ལ་མཁྲིས་པ་བྱུགས་ནས།
བུ་ལ་ཁོ་མོའི་ནུ་མ་དུག་བསྐུས་ཏེ་ནུར་མི་རུང་ངོ་ཞེས་ཟེར་རོ། །དེའི་བུ་དེ་སྐོམ་པས་གདུངས་ཏེ་ནུ་མ་ནུ་འདོད་ཀྱང་ཁ་
བའི་རོ་བྲོ་བ་ཚོར་མ་ཐག་ཏུ་ནུར་མི་བཏུབ་བོ། །སྨན་ཞུ་ནས་བུད་མེད་ཀྱིས་ནུ་མ་དག་པར་བཀྲུས་ཏེ། འདི་སྐད་དུ་ཚུར་
ཤོག ད་ནུ་མ་ནུར་གཞུག་གོ །ཞེས་སྨྲས་ན། ཁྱེའུ་དེ་སྐོམ་པས་གདུངས་ཀྱང་། སྔར་ཁ་བའི་རོ་མྱོང་བས་བོས་ཀྱང་འོང་དུ་
མི་བཏུབ་བོ། །དེ་ལ་ཡང་མས་འདི་སྐད་དུ་བསྒོའོ། །ཁྱོད་ང་ཅི་སྔར་སྨན་འཐུངས་ཏེ་སྨན་མ་ཞུ་བའི་བར་དུ་ནུ་མ་ལྟུད་དུ་
མི་རུང་བས། ཁོ་མོས་མཁྲིས་པ་བསྐུས་པ་ཡིན་གྱི། ད་ཁྱོད་ཀྱི་སྨན་ཡང་ཞུ་ལ། ཁ་བ་ཡང་བཀྲུས་ཀྱི། ད་ནི་ཁ་བའི་རོ་མེད་
དོ་ཞེས་སྨྲས་ནས། གདོད་བགས་ཀྱིས་ཉེ་སྟེ་འཐུང་དུ་བཏུབ་བོ། །རིགས་ཀྱི་བུ། དེ་བཞིན་གཤེགས་པ་ཡང་སེམས་ཅན་་་་
ཐམས་ཅད་བསྒྲལ་བའི་ཕྱིར། སེམས་ཅན་ཐམས་ཅད་ལ་བདག་མེད་པའི་ནན་ཏན་སྟོན་ཏེ། དེ་ལ་ནན་ཏན་བྱས་པས་་་
བདག་ཅེས་བྱ་བའི་སེམས་མེད་དེ། ཡོངས་སུ་མྱ་ངན་ལས་བཟླའོ། །དེ་ལའང་འཇིག་རྟེན་རྒྱང་འཕེན་པའི་ངན་པར་ལྟ་་
བ་བསལ་བའི་ཕྱིར། བདག་མེད་པའི་ཆོས་བསྒོམས་པས་ཡོངས་སུ་དག་པའི་ལུས་སུ་འགྱུར་བའི་ཕྱིར། ཇི་ལྟར་བུད་མེད་
དེས་བུའི་ཕྱིར་མཁྲིས་པས་ནུ་མ་ལ་བསྐུས་པ་བཞིན་དུ། དེ་བཞིན་གཤེགས་པ་ཡང་དེ་དང་འདྲ་སྟེ། སྟོང་པ་ཉིད་བསྒོམ་
པའི་ཕྱིར་ཆོས་ཐམས་ཅད་ལ་བདག་མེད་ཅེས་གསུངས་སོ། །ཇི་ལྟར་བུད་མེད་དེས་ནུ་མ་ཕྱིས་བཀྲུས་ནས་བུ་བོས་ཏེ། ནུ་
ཞོ་བླུད་དོ་ཞེས་བྱ་བ་བཞིན་དུ། ངས་དེ་བཞིན་གཤེགས་པའི་སྙིང་པོ་བསྟན་པ་ཡང་དེ་དང་འདྲ་སྟེ། དགེ་སློང་ཁྱོད་ཀྱང་
མ་སྐྲག་པར། ཇི་ལྟར་བུ་ལ་མས་བོས་ཏེ། ནུ་ཞོ་བགས་ཀྱིས་འཐུངས་པ་བཞིན་དུ། དགེ་སློང་། ཁྱོད་ཀྱང་བྱེ་བྲག་ཕྱེད་པར་
གྱིས་ཤིག །དེ་བཞིན་གཤེགས་པའི་སྙིང་པོ་ནི་མེད་པར་བྱ་བ་མ་ཡིན་ནོ། །ངས་སྔོན་ཕ་རོལ་ཏུ་ཕྱིན་པའི་མདོ་བརྗོད་པ་
དག་ལས། སྟོང་པ་ཉིད་དུ་བསྟན་པ་དེ་ཡང་། རང་བཞིན་མེད་པ་ཙམ་ལ་དགོངས་ཏེ་གསུངས་པར་རིག་པར་གྱིས་ཤིག་
གཞན་དུ་ན་ཅི་ཡང་མེད་པའི་སྟོང་པ་ཉིད་བསྒོམ་པ་ལས་ནི། སངས་རྒྱས་ཀྱི་སྐུ་དང་ཡེ་ཤེས་ཀྱང་འབྱུང་བར་མི་འགྱུར་ཏེ།
འབྲས་བུ་ནི་རྒྱུའི་རྗེས་སུ་བྱེད་པ་བཞིན་ནོ་ཞེས་སོ། །འདི་ལྟར་སྟོང་པ་ཉིད་ཀྱང་སྣང་བའི་ཆོས་ཅན་སྣང་དུས་ཉིད་ནས་
གཅིག་དང་དུ་མར་འཛིན་པའི་སྤྲོས་པས་སྟོང་པ་དང་། རང་རང་གི་ངོ་བོས་སྟོང་པ་མེ་ལོང་གི་གཟུགས་བརྙན་ལྟ་བུ་ལ་
171



བརྗོད་ཀྱི། མཐར་ཐམས་ཅད་ཅི་ཡང་མེད་པ་དང་། དང་པོ་དང་ད་ལྟ་མེད་པ་ཉིད་འཁྲུལ་བར་སྣང་བ་ལྟར་མ་ཡིན་ཏེ།
ཤེས་རབ་སྙིང་པོ་ལས་ཀྱང་། གཟུགས་སྟོང་པའོ། །སྟོང་པ་ཉིད་གཟུགས་སོ། །གཟུགས་ལས་སྟོང་པ་ཉིད་གཞན་མ་ཡིན་ནོ། ། .
སྟོང་པ་ཉིད་ལས་ཀྱང་གཟུགས་གཞན་མ་ཡིན་ནོ། །དེ་བཞིན་དུ་ཚོར་བ་དང་། འདུ་ཤེས་དང་། འདུ་བྱེད་དང་། རྣམ་པར་
ཤེས་པ་རྣམས་སྟོང་པའོ། །ཞེས་པ་དང་། ཡུམ་བར་མ་ལས་ཀྱང་། ཆོས་ཅན་རེ་རང་དུས་ན་ངོ་བོས་སྟོང་པར་གསུངས་ཀྱི།
གཟུགས་མེད་ན་ནི་གཟུགས་ཀྱིས་སྟོང་པ་ལྟ་ག་ལ་ཡོད་ཅེས་པ་དང་། རྒྱུད་བླ་མ་ལས་ཀྱང་། རྣམ་པ་ཀུན་གྱི་མཆོག་ལྡན་
པའི། །སྟོང་པ་ཉིད་ནི་གཟུགས་སུ་བརྗོད། །ཅེས་པ་དང་། འདི་ལ་བསལ་བྱ་ཅི་ཡང་མེད། །བསྣན་པར་བྱ་བའང་ཅུང་ཟད་
མེད། །ཡང་དག་ཉིད་ལ་ཡང་དག་བལྟ། །ཡང་དག་མཐོང་ན་རྣམ་པར་གྲོལ། །རྣམ་དབྱེར་བཅས་པའི་མཚན་ཉིད་ཅན། །
གློ་བུར་དག་གི་ཁམས་སྟོང་གིས། །རྣམ་དབྱེར་མེད་པའི་མཚན་ཉིད་ཅན། །བླ་མེད་ཆོས་ཀྱིས་སྟོང་མ་ཡིན། །ཞེས་པ་དང་།
དེའི་འགྲེལ་པར། འདིས་ཅི་བསྟན་ཞེ་ན། གང་གི་ཕྱིར་རང་བཞིན་གྱིས་ཡོངས་སུ་དག་པ་དེ་བཞིན་གཤེགས་པའི་ཁམས་
འདི་ལ་བསལ་བར་བྱ་བ་ཀུན་ནས་ཉོན་མོངས་པའི་རྒྱུ་མཚན་ནི་འགའ་ཡང་མེད་དེ། གློ་བུར་བའི་དྲི་མ་དང་བྲལ་བ་ནི་
འདིའི་རང་བཞིན་ཡིན་པའི་ཕྱིར་རོ། །འདི་ལ་རྣམ་པར་བྱང་བའི་རྒྱུ་མཚན་ཅན་གྱི་བསྣན་པར་བྱ་བའང་ཅུང་ཟད་་་་
ཡོད་པ་མ་ཡིན་ཏེ། རྣམ་པར་དབྱེ་བ་མེད་པའི་ཆོས་དག་པའི་ཆོས་ཉིད་ནི་རང་བཞིན་ཡིན་པའི་ཕྱིར་རོ། །དེས་ན་དེ་་་་
བཞིན་གཤེགས་པའི་སྙིང་པོ་ནི་རྣམ་པར་དབྱེ་བ་ཡོད་པ། བྲལ་བ་ཤེས་པ། ཉོན་མོངས་པའི་སྦུབས་ཐམས་ཅད་ཀྱིས་ནི་་
སྟོང་པ་ཡིན་ལ། རྣམ་པར་དབྱེ་བ་མེད་པ་བྲལ་མི་ཤེས་པ་བསམ་གྱིས་མི་ཁྱབ་པའི་སངས་རྒྱས་ཀྱི་ཆོས་གངྒཱའི་ཀླུང་གི་བྱེ་
མ་སྙེད་ལས་འདས་པ་ནི་མི་སྟོང་ངོ་ཞེས་གསུངས་སོ། །དེ་ལྟར་ན་གང་ཞིག་གང་ན་མེད་པ་དེ་ནི་དེས་སྟོང་ངོ་ཞེས་ཡང་
དག་པར་རྗེས་སུ་མཐོང་ལ། གང་ཞིག་དེར་ལྷག་པར་གྱུར་པ་དེ་ནི། དེ་ལ་རྟག་པར་ཡོད་དེ་ཞེས་ཡང་དག་པ་ཇི་ལྟ་བ་་་
བཞིན་དུ་ཤེས་སོ་ཞེས་སོ། །སངས་རྒྱས་ཀྱི་སྐུ་གཉིས་ཡེ་ལྡན་ལ་སྒྲིབ་པ་ནི་ཚོགས་གཉིས་ཀྱིས་སེལ་བ་ཡིན་གྱི། བསྐྱེད་བྱ་་
སྐྱེད་བྱེད་ཀྱི་རྒྱུ་འབྲས་ནི་མ་ཡིན་ཏེ། ཆོས་སྐུ་ལོངས་སྐུ་འདུས་བྱས་སུ་འགྱུར་བས་མི་རྟག་པར་ཐལ་བའི་ཕྱིར་རོ། །དེ་ལྟ་
ན་ཆོས་སྐུ་འཕོ་འགྱུར་མེད་པ་ཡང་། འཇུག་པར། ཞི་སྐུ་དཔག་བསམ་ཤིང་ལྟར་གསལ་གྱུར་ཅིང་། །ཡིད་བཞིན་ནོར་བུ་་
ཇི་བཞིན་རྣམ་མི་རྟོག །འགྲོ་གྲོལ་བར་དུ་འཇིག་རྟེན་འབྱོར་སླད་རྟག །འདི་ནི་སྤྲོས་དང་བྲལ་ལ་སྣང་བར་འགྱུར། །ཞེས་
པ་དང་། རྒྱུད་བླ་མར། ཆོས་ཀྱི་དབང་ཕྱུག་འཆི་བའི་བདུད་བཅོམ་དང་། །ངོ་བོ་མེད་ཕྱིར་འཇིག་རྟེན་མགོན་པོ་རྟག །
ཅེས་པ་དང་ཡང་འགལ་ལ། འདུས་མ་བྱས་ཤིང་ལྷུན་གྱིས་གྲུབ། །གཞལ་གྱི་རྐྱེན་གྱིས་རྟོགས་མིན་ལ། །མཁྱེན་དང་བརྩེ་་་
དང་ནུས་པར་ལྡན། །དོན་གཉིས་ལྡན་པའི་སངས་རྒྱས་ཉིད། །ཅེས་པས། བསྐྱེད་བྱ་སྐྱེད་བྱེད་ཀྱི་རྒྱུ་འབྲས་བཀག་པ་ཡིན་
ནོ། །དེ་བས་ན་བདག་མེད་པ་དང་སྟོང་པ་ཉིད་དང་གཉིས་སུ་མེད་པ་ལ་སོགས་པའི་དོན་རྣམས་ནི་འདི་ལྟར་རིག་པར་
བྱ་སྟེ། འཕགས་པ་མྱ་ངན་ལས་འདས་པ་ཆེན་པོ་ལས། དེ་བཞིན་གཤེགས་པའི་གསང་བའི་སྙིང་པོ་སངས་རྒྱས་ཀྱི་རང་
བཞིན་ཡོངས་སུ་དག་པ་མི་འགྱུར་མི་འཕོ་བར་སྟོན་ཏོ། །གལ་ཏེ་ཡོད་པར་སྨྲ་ན་མཁས་པ་ཤེས་རབ་ཅན་དག་ཆགས་་་་
པར་མི་རིགས། གལ་ཏེ་མེད་པར་སྨྲ་ན་རྫུན་དུ་སྨྲ་བར་འགྱུར་རོ། །བུས་པ་མ་རབས་ནི་ཆད་པར་སྨྲ་ཞིང་། དེ་བཞིན་་་་་
172



གཤེགས་པའི་གསང་བའི་སྙིང་པོ་མི་ཤེས་སོ། །གལ་ཏེ་སྡུག་བསྔལ་བར་སྨྲ་ན་ལུས་ལ་བདེ་བའི་རང་བཞིན་ཡོད་པར་མི་་
ཤེས་སོ། །བུས་པ་གླེན་པ་དག་ལུས་ཐམས་ཅད་མི་རྟག་གོ་སྙམ་སྟེ་རྫ་སོ་མ་བཏང་བ་དང་འདྲ་བར་འཛིན་ཏོ། །དེ་ལ་་་་་
མཁས་པ་ཤེས་རབ་ཅན་དག་ནི་རྣམ་པར་ཕྱེ་སྟེ་ཐམས་ཅད་ཀྱིས་ཐམས་ཅད་དུ་མི་རྟག་པར་མི་སྨྲའོ། །དེ་ཅིའི་ཕྱིར་ཞེ་ན།
བདག་གི་ལུས་འདི་ལ་སངས་རྒྱས་ཀྱི་རང་བཞིན་ས་བོན་ཡོད་པའི་ཕྱིར་རོ། །བུས་པ་གླེན་པ་དག་སངས་རྒྱས་ཀྱི་ཆོས་་་་་
ཐམས་ཅད་བདག་མེད་དོ་སྙམ་དུ་འཛིན་ཏོ། །མཁས་པ་ཤེས་རབ་ཅན་དག་ནི་བདག་མེད་པ་བླ་དྭགས་སུ་བཏགས་པར་
ཟད་དེ། བདེན་པ་མེད་པས་རྣམ་པར་ཕྱེའོ། །དེ་ལྟར་ཤེས་ནས་དེ་ལ་ཐེ་ཚོམ་མི་བསྐྱེད་དོ། །གང་དེ་བཞིན་གཤེགས་པའི་
སྙིང་པོ་སྟོང་པར་སྨྲ་ན། བུས་པ་གླེན་པ་དག་གིས་ཐོས་ནས་ཆད་པའམ་མེད་པར་ལྟ་བ་སྐྱེའོ། །མཁས་པ་ཤེས་རབ་ཅན་་
དག་ནི་དེ་བཞིན་གཤེགས་པའི་རིགས་མི་འགྱུར་མི་འཕོ་བར་བྱེ་བྲག་དབྱེའོ། །གལ་ཏེ་རྣམ་པར་གྲོལ་བ་སྒྱུ་མ་ལྟ་བུར་སྨྲ་
ན། བུས་པ་གླེན་པ་དག་རྣམ་པར་གྲོལ་བ་ཐོབ་པ་རྣམས་བདུད་ཀྱི་ཆོས་ཡིན་ནོ་སྙམ་དུ་འཛིན་ཏོ། །མཁས་པ་ཤེས་རབ་་
ཅན་ནི་རྣམ་པར་ཕྱེ་སྟེ་མིའི་ནང་ན་སེང་གེ་ལྟ་བུར་དེ་བཞིན་གཤེགས་པ་ཉག་གཅིག་ནི་རྟག་པར་གནས་པ་མི་འགྱུར་མི་
འཕོ་བར་བྱེད་དོ། །གལ་ཏེ་མ་རིག་པའི་རྐྱེན་གྱིས་འདུ་བྱེད་རྣམས་འབྱུང་བར་སྨྲ་ན། བུས་པ་གླེན་པ་དག་གིས་ཐོས་ནས་
རིག་པ་དང་མ་རིག་པ་གཉིས་སུ་བྱེ་བྲག་འབྱེད་དོ། །མཁས་པ་ཤེས་རབ་ཅན་ནི་རང་བཞིན་གྱིས་གཉིས་སུ་མེད་པར་་་་་
རྟོགས་སོ། །གང་གཉིས་སུ་མེད་པ་ཉིད་ནི་ཡང་དག་པ་ཉིད་དོ། །གང་འདུ་བྱེད་ཀྱི་རྐྱེན་གྱིས་རྣམ་པར་ཤེས་པ་འབྱུང་་་་་
བར་སྨྲ་ན། བུས་པ་གླེན་པ་དག་འདུ་བྱེད་དང་རྣམ་པར་ཤེས་པ་གཉིས་སུ་འཛིན་ཏོ། །མཁས་པ་ཤེས་རབ་ཅན་ནི་རང་་
བཞིན་གྱིས་གཉིས་སུ་མེད་པར་རྟོགས་ཏེ། གཉིས་སུ་མེད་པ་ནི་ཡང་དག་པའོ། །ཆོས་ཐམས་ཅད་བདག་མེད་རིག་པར་
བྱ་སྟེ། དེ་དེ་བཞིན་གཤེག་པའི་སྙིང་པོ་ཡང་བདག་མེད་དོ་ཞེས་སྨྲ་ན། བུས་པ་གླེན་པ་དག་གཉིས་སུ་འཛིན་ཏོ། །མཁས་
པ་ཤེས་རབ་ཅན་ནི་རང་བཞིན་གྱིས་གཉིས་སུ་མེད་པར་རྟོགས་སོ། །བདག་དང་བདག་མེད་པ་རང་བཞིན་གྱིས་གཉིས་
སུ་མེད་དོ། །དེ་བཞིན་གཤེགས་པའི་སྙིང་པོའི་དོན་ནི་དེ་ལྟར་དཔག་ཏུ་མེད་ཅིང་ཚད་མེད་མཐའ་ཡས་པར་སངས་རྒྱས་
བཅོམ་ལྡན་འདས་རྣམས་ཀྱིས་ཡོངས་སུ་བསྔགས་པས། ངས་ཀྱང་ཡོན་ཏན་དང་ལྡན་པའི་མདོ་སྡེ་ཐམས་ཅད་ལས་རྒྱས་
པར་གསུངས་སོ། །ཞེས་པ་ལྟར་ཤེས་པར་བྱའོ། །རྣམ་པར་འཕྲུལ་བའི་མདོ་ལས། ལོག་སྲེད་ཅན་གཏན་མྱ་ངན་ལས་མི་་་
འདའ་བའི་ཆོས་ཅན་དེ་དག་ནི་ཞེས་པ་དང༌། རིགས་ཆད་པ་དག་ཀྱང་གསུངས་ན། སེམས་ཅན་ཐམས་ཅད་ལ་སྙིང་་་་་
པོས་མ་ཁྱབ་བོ་སྙམ་དུ་སེམས་པའང་དེ་ལྟ་མ་ཡིན་ཏེ། : ཐེག་པ་ཆེན་པོའི་ཆོས་སྤངས་པའི་ལོག་སྲེད་ཅན་དེ་དག་ཡུན་་་་་
རིང་མོར་མི་གྲོལ་བ་ལ་དགོངས་པ་ཉིད་དང་། ལམ་ལས་ཕྱིར་ལོག་པ་དག་རེ་ཞིག་ལམ་བསྒྲུབ་པའི་རིགས་ལས་ཆད་པ་་
ཙམ་ཡིན་གྱི། སེམས་ཀྱི་རང་བཞིན་འོད་གསལ་བའི་ཁམས་ཆད་པ་མ་ཡིན་ཏེ། རྒྱུད་བླ་མའི་འགྲོལ་བ་ལས། ཇི་སྐད་དུ། །
ལོག་སྲེག་ཅན་གཏན་ཡོངས་སུ་མྱ་ངན་ལས་མི་འདའ་བའི་ཆོས་ཅན་ཞེས་གསུངས་པ་གང་ཡིན་པ་དེ་ནི་ཐེག་པ་ཆེན་་་་
པོའི་ཆོས་ལ་སྡང་བ་ལོག་སྲེག་ཅན་ཉིད་ཀྱི་རྒྱུད་ཡིན་པའི་ཕྱིར། ཐེག་པ་ཆེན་པོའི་ཆོས་ལ་སྡང་བ་བཟློག་པའི་དོན་དུ་་་་
དུས་གཞན་ལ་དགོངས་ནས་གསུངས་པ་ཡིན་ནོ། །རང་བཞིན་གྱིས་རྣམ་པར་དག་པའི་རིགས་ཡོད་པའི་ཕྱིར་འགའ་ཡང་
173



གཏན་རྣམ་པར་དག་པར་མི་འགྱུར་བ་ནི་འོས་པ་མ་ཡིན་ཏེ། གང་གི་ཕྱིར་བཅོམ་ལྡན་འདས་ཀྱིས་ཁྱད་པར་མེད་པར་
སེམས་ཅད་ཐམས་ཅད་ལ་རྣམ་པར་དག་པ་རུང་བ་ཉིད་ཡོད་པ་ལ་དགོངས་ནས། ཐོག་མེད་གྱུར་ཀྱང་ཐ་མ་དང་ལྡན་པ།
རང་བཞིན་གྱིས་དག་རྟག་པའི་ཆོས་ཅན་ནི། ཐོག་མེད་སྦུབས་ཀྱིས་བསྒྲིབས་ཕྱིར་མི་མཐོང་སྟེ། ཇི་ལྟར་གསེར་གྱི་་་༌་
གཟུགས་ནི་བསྒྲིབས་པ་བཞིན། ཞེས་གསུངས་སོ། །རྒྱུ་མཚན་དེའི་ཕྱིར་ཐོག་མ་མེད་པའི་ཆོས་ཁམས་དགེ་བ་ཐམས་ཅད་
ལ་གནས་པས་ནམ་ཞིག་ན་དག་པར་འགྱུར་བ་ཁོ་ནའོ། །ཐོག་མེད་གྱུར་ཀྱང་ཐ་མ་དང་ལྡན་པ། ཞེས་པས་གྲུབ་པ་ཡིན་ནོ། །
རིགས་གཉིས་སད་པའི་རྟག་པ་ལའང་གཉིས་ལས། རང་བཞིན་ཆོས་སྐུའི་རིགས་སད་པའི་རྟགས་ནི། དབུ་མ་་་་་
འཇུག་པ་ལས། སོ་སོའི་སྐྱེ་བོའི་དུས་ནའང་སྟོང་པ་ཉིད་ཐོས་ནས་ནང་དུ་རབ་ཏུ་དགའ་བ་ཡང་དང་ཡང་དུ་འབྱུང་།
རབ་ཏུ་དགའ་བ་ལས་བྱུང་མཆི་མས་མིག་བརླན་ཞིང་། །ལུས་ཀྱི་བ་སྤུ་ལྡང་བར་འབྱུང་བ་གང་ཡིན་པ། །དེ་ལ་རྫོགས་་་་
པའི་སངས་རྒྱས་ཐོབ་བློའི་ས་བོན་ཡོད། །དེ་ཉིད་ཉེ་བར་བསྟན་པའི་སྣོད་ནི་དེ་ཡིན་ཏེ། །དེ་ལ་དམ་པའི་དོན་གྱི་བདེན་
པ་བསྟན་པར་བྱ། །ཞེས་སོ། །གཟུགས་སྐུ་ཆོས་ཅན་གྱི་རིགས་སད་པའི་རྟགས་ནི། མདོ་སྡེའི་རྒྱན་ལས། སྦྱོར་བའི་སྔོན་དུ་
སྙིང་རྗེ་དང་། །མོས་པ་དང་ནི་བཟོད་པ་དང་། །དགེ་ལ་ཡང་དག་སྤྱོད་པ་ནི། །རིགས་ཀྱི་རྟགས་སུ་ངེས་པར་བཤད། །
རིགས་སད་པའི་ཕན་ཡོན་ཡང་། །དེ་ཉིད་ལས། རིང་མོ་ཞིག་ནས་ངན་སོང་དུ། །སོང་ཡང་མྱུར་དུ་ཐར་བ་དང་། །དེ་་་་
ནའང་སྡུག་བསྔལ་ཆུང་ངུ་མྱོང་། །སྐྱོ་ཤས་སེམས་ཅན་སྨིན་པར་བྱེད། །ཅེས་པ་སྟེ། རིགས་ལན་ཅིག་སད་ཕན་ཆད་ངན་་་
སོང་དུ་སོང་སྲིད་ཀྱང་དར་གྱི་ཕོ་ལོང་ས་ལ་བརྡབས་པ་ལྟར་ཐར་ཞིང་། སྡུག་བསྔལ་ཆུང་བ་དང་། སྐྱོ་ཤས་དྲག་པོས་་་་་
སེམས་ཅན་ཡང་སྨིན་པར་བྱེད་པའོ། །དེ་ལྟ་བུའི་རིགས་འདི་འགྲོ་བ་ལ་མེད་ན་གང་དག་ལ་སྡུག་བསྔལ་བྱུང་བ་དེ་དག་
ལ་སྐྱོ་བར་ཡང་མི་འགྱུར་ལ། འགའ་ཞིག་འཁོར་འདས་ལ་བླང་དོར་བྱེད་པའི་བློ་དེ་ཡང་མི་འབྱུང་བར་རིགས་པ་དང་། །
ཐར་པ་འདོད་པའང་སེམས་ཅན་ལ་འཆར་མི་སྲིད་པ་ལས། སུས་ཀྱང་མ་བསྟན་པའི་སྐྱེ་བོ་འགའ་ལ་གཞན་སྡུག་བསྔལ་
བ་ལ་སྙིང་རྗེ་སྐྱེ་བ་དང་། སྡུག་བསྔལ་འགའ་ཞིག་མྱོང་བས་ཡིད་འབྱུང་བ་ལ་སོགས་པའང་ཐོག་མ་མེད་པའི་ཆོས་ཁམས་
དགེ་བ་ཡོད་པའི་མཐུའོ་ཞེས། རྒྱུད་བློར། གལ་ཏེ་སངས་རྒྱས་ཁམས་མེད་ན། སྡུག་ལའང་སྐྱོ་བར་མི་འགྱུར་ཞིང་། མྱ་ངན་
འདས་ལ་འདོད་པ་དང་། དོན་གཉེར་སྨོན་པའང་མེད་པར་འགྱུར། སྲིད་དང་མྱ་ངན་འདས་ལ་དེའི། སྡུག་བདེའི་སྐྱོན་་་
ཡོན་མཐོང་བ་འདི། རིགས་ཡོད་ལས་ཡིན་གང་ཕྱིར་དེ། རིགས་མེད་དག་ལ་མེད་ཕྱིར་རོ། །ཞེས་སོ། །ཞེས་གསུངས་སོ། །
གསུམ་པ་ནི། འདིར་ཡི་གེ་མངས་ཀྱིས་དོགས་པས་ཤིང་རྟའི་ཆོས་ཀྱི་རྣམ་གྲངས་བཅོ་ལྔ་དང་མཛོད་ཆེན་སོ་བདུན་
ལ་བལྟའོ། །དེ་ལྟར་དུས་གསུམ་སངས་རྒྱས་ཐམས་ཅད་ཀྱི་དགོངས་པའི་གནད་གསང་ཆོས་ཀྱི་ཕུང་པོ་བརྒྱད་ཁྲི་བཞི་་ས
སྟོང་གི་ཡང་སྙིང་རིགས་སམ་ཁམས་བདེ་གཤེགས་སྙིང་པོ་སྟོན་པ་ཐུགས་རྗེ་ཅན་གྱིས་བཀའ་འཁོར་ལོ་བར་བ་ལས་ངོ་་
བོ་སྤྲོས་བྲལ་གྱི་ཆ་ནས་གསུངས་པ་དང་། འཁོར་ལོ་ཐ་མའི་སྐབས་ནས་རང་བཞིན་འོད་གསལ་གྱི་ཆ་ནས་གསུངས་པ་་་
གཉིས་འགལ་མེད་གནད་གཅིག་ཏུ་བཀྲལ་བ་དགའ་ལྡན་ལྷ་ཡི་ཡུལ་དུ་རྗེ་བཙུན་བྱམས་པ་མགོན་པོ། རྒྱ་གར་འཕགས་
174



པའི་ཡུལ་དུ་སློབ་དཔོན་ཀླུ་ཡི་དབང་པོ། བོད་ཡུལ་གངས་རིའི་ཁྲོད་དུ་ཀུན་མཁྱེན་ཆོས་ཀྱི་རྒྱལ་པོ་གསུམ་ཡིན་ཅིང་།
དེས་ན་སྐབས་འདིར་ཡང་གདོད་མའི་མགོན་པོ་སྤྲུལ་པའི་དགེ་སློང་དུ་ཞལ་བསྒྱུར་བ་ཀུན་མཁྱེན་ཆོས་ཀྱི་རྒྱལ་པོ་རྒྱལ་
བ་ཀློང་ཆེན་རབ་འབྱམས་ཀྱི་གསུང་རབ་ཚིག་དོན་གྱི་ཟུར་རེ་རེས་ཀྱང་མ་རྟོགས་ལོག་རྟོག་ཕྱོགས་རྟོག་ཐེ་ཚོམ་སོགས་་
ཀྱི་རྨོངས་པའི་དྲ་བ་འབུམ་ཕྲག་དུས་གཅིག་ལ་གཅོད་པ་རྗེ་བཙུན་འཇམ་པའི་དབྱངས་ཀྱི་ཕྱག་གི་རལ་གྲི་ལྟ་བུ་ཡུལ་་་
འཛམ་བུའི་གླིང་འདིར་མཛོད་ཆེན་པོ་བདུན་དང་ཤིང་ཏའི་ཆོས་ཀྱི་རྣམ་གྲངས་བཅོ་ལྔ་ཞེས་གྲགས་པ་ལས་གྲུབ་མཐའ་
རིན་པོ་ཆེ་ཡི་མཛོད་དང་ངེས་དོན་ཤིང་རྟ་ཆེན་མོ་ལས་ཇི་ལྟར་གསུངས་པའི་ལུང་གི་གནས་ངེས་པ་རྣམས་ཚིག་གི་ཟུར་
ཙམ་ཡང་མ་ཉམས་པར་འདིར་དྲངས་པ་ལ་ཆོས་སྐྱོང་ཡེ་ཤེས་ཀྱི་སྤྱན་དང་ལྡན་པ་རྣམས་ཀྱིས་གནང་བ་ཆེན་པོས་་་་་་
སྐབས་དབྱེ་ཞིང་རྒྱལ་བསྟན་ཡོངས་རྫོགས་སྔ་འགྱུར་བའི་རང་ལུགས་དྲི་མ་མེད་པ་འཛིན་པར་འདོད་པའི་ཐོས་བསམ་
པ་རྣམས་ཀྱི་སྙིང་གི་བདུད་རྩིའི་གསོས་སུ་སྨིན་པར་གྱུར་ཅིག འདིར་གྲུབ་མཐའ་རིན་པོ་ཆེ་དང་ངེས་དོན་ཤིང་རྟ་་་་
གཉིས་ཀ་ལས་རིགས་ཀྱི་དཔེ་དོན་དང་བསྟན་པའི་དགོས་པ་སོགས་ལུང་གི་གནས་ངེས་པ་མང་པོ་ཞིག་གཞུང་གཉིས་་་
ཀར་བྱུང་བ་སོ་སོའི་ས་ཁོངས་འཛིན་བྱེད་དུ་བཞུགས་པ་ཁ་མ་ཕྲལ་བར་རིགས་བསྟན་པའི་གཞུང་གི་ལུས་ཡོངས་སུ་་་ས་
རྫོགས་པར་འདིར་དྲངས་པ་ཡིན་པས་དེས་ན་ཟློས་པའི་སྐྱོན་དུ་རྟོགས་ལྡན་གྱི་སྐྱེ་བོ་དག་གིས་མི་བསམ་མོ། །
གཉིས་ཀ་ཀུན་མཁྱེན་བླ་མའི་གསུང་རབ་ལས་སངས་རྒྱས་ཉིད་ཀྱི་དགོངས་པ་ཉིད་ཀྱིས་བཀྲལ་བ་ལྟ་བུའི་ངེས་་་་་
དོན་གྱི་གནས་རྣམས་རིག་པ་ཡང་དག་གི་ལམ་ནས་རྗེ་བཙུན་བརྟན་པའི་འཁོར་ལོ་བོད་ཡུལ་གྱི་ལྗོངས་འདིར་པཎྜི་ཏའི་
གཟུགས་སུ་སྔ་བ་མི་ཕམ་འཇམ་པའི་དབྱངས་ཀྱིས་ཇི་ལྟར་གཏན་ལ་དབབ་པའི་ཚུལ་ནི། རྗེ་དེ་ཉིད་ཀྱིས་མཛད་པའི་་
སྙིང་པོའི་སྟོང་ཐུན་ཆེན་མོ་ལས། དེ་ལ་འདིར་དུས་གསུམ་གཤེགས་པའི་རྒྱལ་བ་ཐམས་ཅད་ཀྱི་གསུང་གི་སྙིང་་་་་་
དགོངས་པའི་མཐིལ། མདོ་དང་སྔགས་ཀྱི་ཆོས་ཀུན་གྱི་གནད་གཅིག་པུ་ནི་ཀུན་ཁྱབ་བདེ་གཤེགས་སྙིང་པོའི་འདི་ཁོ་ན་་
ཡིན་ཞིང་། ཚུལ་འདི་ཤིན་ཏུ་ཟབ་པས་ས་བཅུའི་དབང་ཕྱུག་ཆེན་པོ་རྣམས་ཀྱིས་ཀྱང་མཚན་མོའི་གཟུགས་ལྟར་ཇི་ལྟ་བ་
བཞིན་དུ་རྟོགས་དཀའ་བར་གསུངས་ན་ཕལ་བས་ལྟ་ཅི་སྨོས། དེ་ཡང་སྟོན་པ་བདེ་བར་གཤེགས་པས་གསུང་གི་སྐབས་
ལ་ལར་སྟོང་པ་ཉིད་བསྟན་པའི་སྒོ་ནས་བདེ་གཤེགས་སྙིང་པོའི་ངོ་བོ་གསལ་བར་མཛད། ལ་ལར་སྟོབས་སོགས་ཀྱི་ཡོན་
ཏན་ཡེ་ལྡན་དུ་བསྟན་པའི་ཆ་ནས་བདེ་གཤེགས་སྙིང་པོའི་རང་བཞིན་གསལ་བར་མཛད་དོ། །དེ་གཉིས་འགལ་མེད་་་་་
ཟུང་དུ་འཇུག་པ་དགོས་ཀྱང་། བདེན་གཉིས་དབྱེར་མེད་པའི་གནད་ཟབ་པ་ལས་ཤིན་ཏུ་ཟབ་པ་ལ་ཡིད་ཆེས་མ་རྙེད་
པའི་དབང་གིས་ལ་ལས་ནི་བདེ་གཤེགས་སྙིང་པོ་ངོ་བོས་མི་སྟོང་པའི་རྟག་པར་བལྟ། ལ་ལས་ནི་སྟོང་རྐྱང་ཙམ་ལ་བཟུང་
ནས་སྐུ་དང་ཡེ་ཤེས་ཀྱི་ཡོན་ཏན་འབྲལ་མེད་ཡེ་ལྡན་དུ་བཞག་ཏུ་མེད་པའི་ཆད་ལྟ་སྐུར་འདེབས་ཀྱི་ཕྱོགས་ལ་གནས་་་་
པར་གྱུར་ནས། སོ་སོའི་ཞེ་འདོད་གྲུབ་ཏུ་རེ་བའི་དགག་སྒྲུབ་ཀྱི་ཅ་ཅོ་སྣ་ཚོགས་རྒྱ་མཚོ་འཁྲུགས་པ་ལྟར་སྒྲོགས་ན་ཡང་།
བླ་མའི་མན་ངག་གིས་ཟིན་པའི་སྐལ་བཟང་དག་ནི་བདུད་རྩིའི་བཅུད་བཟང་སྙིང་ལ་སིམ་པ་ལྟར་སྟོང་པའི་དབྱིངས་་་
དང་འོད་གསལ་བའི་ཡེ་ཤེས་འགལ་མེད་ཟུང་འཇུག་གི་དོན་ལ་ཡིད་ཆེས་པའི་ངང་ནས་སྣང་སྟོང་གང་རུང་གི་མཐའ་
175



ལ་ཕྱོགས་སུ་འཛིན་པ་རྣམ་པར་ཞིག་ནས་གནས་པ་རྣམས་འདི་སྐད་དུ་སྨྲའོ། །དེ་ལ་སྤྱིར་དེ་བཞིན་གཤེགས་པའི་བཀའ་
ཚད་མ་ནི་མི་བསླུ་བའི་ལུང་ཡང་དག་ཡིན་མོད་ཀྱི། དེ་མི་བསླུབ་བ་ངེས་པ་ལ་དཔྱད་པ་གསུམ་གྱིས་དག་པས་ལུང་རྣམ་
དག་ཏུ་ངེས་པ་སྤྱིར་བཏང་། ཁྱད་པར་གཞུང་དེའི་སྒྲ་ཇི་བཞིན་པའི་བསྟན་དོན་ལ། རིག་པས་གནོད་པ་མེད་ཅིང་། སྒྲུབ་
བྱེད་ཡང་དག་ཡོད་པའི་སྒོ་ནས་ངེས་པའི་དོན་དུ་གཟུང་དགོས་ཀྱི། ལུང་གི་དག་བྱེད་རིགས་པ་བོར་ནས། གང་བཤད་
པ་ལ་དེ་བཞིན་དུ་ཡིད་ཆེས་པ་ཙམ་ཁོ་ནས་མི་ཆོག་སྟེ། སྤྱིར་ལུང་ལ་ཡང་དག་དང་ལྟར་སྣང་། ལུང་ཡང་དག་ལའང་་་་་
དྲང་ངེས་ཀྱི་ཁྱད་པར་ཡོད་པ་བསྙོན་དུ་མེད་པའི་ཕྱིར་རོ། །དེས་ན་སོ་སྐྱེས་ཐོས་བསམ་གྱིས་སྒྲོ་འདོགས་བཅད་ནས་་་་་
འཇུག་བྱའི་གནས་རྣམས་ཚད་མ་གསུམ་གྱིས་ངེས་ནུས་པ་རྣམས་ལ་ལྡོག་མེད་ཀྱི་ཡིད་ཆེས་འབྱུང་གི གཞན་དུ་རང་གི་་
ཚད་མས་མ་ངེས་ཤིང་གཞན་རྒོལ་བའི་ངོར་སྒྲུབ་པར་མ་ནུས་ན། ཤ་ཟ་བསྐལ་དོན་དུ་སོང་བའི་གང་ཟག་ཅིག་གིས་་་་་་
མདུན་གྱི་གཞི་འདིར་ཤ་ཟ་ཡོད་ཅེས་དམ་བཅའ་བ་དང་འདྲ་བས་ཚིག་དེ་འདྲས་རང་གཞན་ལ་ཡིད་ཆེས་སྐྱེད་མི་ནུས་
སོ། །དེ་བས་ན་ཡང་དག་པའི་རིགས་ལམ་དང་མཐུན་པར་སྨྲ་བ་སྐྱེ་བོ་མཁས་པའི་ཚུལ་ཡིན་ལ། རིགས་པས་གྲུབ་ན་རྒོལ་
བའི་ལྕེ་རང་བཞིན་གྱིས་ཐུང་ངུར་འགྱུར་ཞིང་རང་གི་ཕྱོགས་འཛིན་པ་དག་སྤྲོ་བ་ལྡོག་མེད་དུ་སྐྱེ་ལ། རིགས་པས་མི་་་་་
འགྲུབ་པའི་ལམ་དེ་སྨྲ་བ་མང་པོས་ཇི་ལྟར་བརྒྱན་ཀྱང་གློན་ཀའི་ཚོགས་ལུ་མའི་ཆུ་ལྟར་འཕེལ་བར་འགྱུར་བའི་ཕྱིར།
འདིར་རྒྱལ་བ་དང་རྒྱལ་སྲས་ཆེན་པོ་བརྒྱུད་པར་བཅས་པའི་ལམ་སྲོལ་རྟོག་གེས་མ་དཀྲུགས་པ་ལ་ཞུགས་ནས། ཕྱོགས་་
སུ་ཞེན་པ་བོར་ཏེ་གཟུ་བོའི་བློས་བདེ་གཤེགས་སྙིང་པོའི་རྣམ་བཞག་བསྟན་པའི་ཚུལ་དེ་དག་གི་སྒྲུབ་བྱེད་རིགས་པ་་་་
རྣམ་དག་ལ་གཞལ་བ་ན་བདེ་གཤེགས་སྙིང་པོ་ངོ་བོ་མི་སྟོང་པའི་བདེན་གྲུབ་རྟག་པ་དང་། ཡོན་ཏན་མེད་པའི་སྟོང་པ་
ཕྱུང་ཆད་དུ་འདོད་པ་གཉིས་ཀ་ལ་སྒྲུབ་བྱེད་མེད་ལ་གནོད་བྱེད་མཐོང་ཞིང༌། ངོ་བོ་སྟོང་པ་དང་རང་བཞིན ཡོན་ཏན་་་
ཡེ་ལྡན་གྱི་སྙིང་པོ་འགྲོ་བའི་ཁམས་ན་ཡོད་པ་ལ། གནོད་བྱེད་མེད་ཅིང་སྒྲུབ་བྱེད་ཡང་དག་ཡོད་པར་མཐོང་ངོ་། །དེ་ལ་
དང་པོ་ཁམས་བདེ་གཤེགས་སྙིང་པོ་འགྲོ་བའི་རྒྱུད་ལ་ཡོད་པའི་སྒྲུབ་བྱེད་གང་ཞེ་ན། ཐེག་པ་ཆེན་པོ་རྒྱུད་བླ་མ་ལས།
རྫོགས་སངས་སྐུ་ནི་འཕྲོ་ཕྱིར་དང༌། །དེ་བཞིན་ཉིད་དབྱེར་མེད་ཕྱིར་དང་། །རིགས་ཡོད་ཕྱིར་ན་ལུས་ཅན་ཀུན། །རྟག་ཏུ་
སངས་རྒྱས་སྙིང་པོ་ཅན། །ཞེས་གསུངས་པའི་དོན་རིགས་པས་གཏན་ལ་དབབ་པ་ལ། གཞན་ལུགས་བརྗོད་པ་དང་།
ཡང་དག་པའི་རང་ལུགས་རྣམ་པར་བཞག་པ་གཉིས། དང་པོ་བོད་སྔ་རབས་པ་རྣམས་རྫོགས་སངས་སྐུ་འཕྲོ་བ་ཞེས་ཡེ་
ཤེས་ཆོས་སྐུས་ཡུལ་ལ་ཁྱབ་པ་ཙམ་དང་། དེ་བཞིན་སྟོང་ཉིད་རྐྱང་ཙམ་དུ་རིགས་འདྲ་བ་དང་། རིགས་ཡོད་ཅེས་སངས་
རྒྱ་རུང་ཡིན་པ་ཙམ་ལ་བཤད་ནས་རྒྱུད་བླ་མའི་གཞུང་གི་སྙིང་པོ་འདིའི་ཐད་ནས་གནད་མ་བསླངས་པའི་ཚིག་ཉུང་་་་
དུར་སྨྲའོ། །དེ་ལ་ཆོས་སྐུས་ཡུལ་ཀུན་ལ་ཁྱབ་པ་ཙམ་གྱིས་རིགས་མཚན་ཉིད་པ་མི་འགྲུབ་སྟེ། གཞན་རྒྱུད་ཀྱིས་བསྡུས་
པར་སྣང་བའི་སངས་རྒྱས་ཀྱི་མཁྱེན་པས་ཡུལ་ལ་ཁྱབ་པ་ཙམ་དངོས་པོ་ཀུན་ལ་ཡོད་ཀྱང་། དེ་ཡོད་པ་ཙམ་གྱིས་དེ་ཀུན་
སངས་རྒྱ་བའི་རྒྱུ་མཚན་མེད་ལ། རང་རྒྱུད་ཀྱི་ཆོས་སྐུ་ནི་ད་ལྟ་མངོན་དུ་མ་གྱུར་པས་རྟགས་ལ་ཐེ་ཚོམ་ཟ་བ་དང་། སྟོང་
པ་རྣམ་གྲངས་པ་ཙམ་ལ་རིགས་ཀྱི་དོན་གང་ཡང་མེད་དོ། །ཁྱོད་ཀྱི་བསམ་ངོར་རིགས་འདི་ས་བོན་མྱུ་གུར་གོ་འཕོ་བ་་་་
176



བཞིན་དུ་ད་ལྟ་སངས་རྒྱས་ཀྱི་ཡོན་ཏན་ཅི་ཡང་མེད་ཀྱང་། ལམ་རྐྱེན་གྱིས་ཟིན་ན་གཟོད་འགྱུར་རུང་ཡིན་པར་འདོད་ན།
བདེན་སྟོང་མེད་དགག་གི་ལྡོག་ཆ་དེ་འདུས་མ་བྱས་དོན་བྱེད་ནུས་པས་སྟོང་པ་ལ་དེ་འདྲའི་ཁྱད་པར་གང་ཡང་འཐད་
པ་མེད་དེ། འདུས་བྱས་ས་བོན་གྱི་ཆ་ནི་ཐ་སྙད་དུ་མྱུ་གུར་གནས་འགྱུར་རུང་གི་ས་བོན་གྱི་སྟེང་གི་བདེན་མེད་ཀྱི་ཆ་ནི་་
མྱུ་གུར་གནས་འགྱུར་བ་ནམ་ཡང་མི་སྲིད་པ་བཞིན་ནོ། །གཞན་ཡང་བདེན་སྟོང་ཡིན་པའི་གནད་ཀྱིས་སངས་རྒྱུ་རུ་་་་
ཡིན་པར་སྒྲུབ་པའང་བབ་ཅོལ་ཏེ། སེམས་བདེན་གྲུབ་ཡིན་ན་སངས་རྒྱ་མི་རུང་བ་ཙམ་ཡིན་པ་བདེན་ཀྱང་། བདེན་་་་
གྲུབ་མེད་པ་ཡིན་ན་སངས་རྒྱས་པའི་ངེས་པ་མེད་དེ། ས་རྡོ་ལ་སོགས་པ་ཆོས་ཐམས་ཅད་ཀྱང་བདེན་མེད་ཡིན་ཀྱང་། །
བདེན་མེད་ཡིན་ཚད་སངས་རྒྱ་རུང་བར་སུས་སྒྲུབ་པར་ནུས། བདེན་མེད་ལ་དམིགས་པས་སྒྲིབ་པ་སྤོང་ནུས་པ་ཁོ་ནས་
རིགས་སུ་འཇོག་པའང་གྱི་ན་སྟེ། སྟོང་པ་ཉིད་ལ་དམིགས་པ་ཁོ་ནས་ཤེས་སྒྲིབ་སྤོང་བའི་རྒྱུ་མཚན་མེད་པར་སླར་ཚོགས་
མཐའ་ཡས་པས་བརྒྱན་དགོས་པར་ཁྱོད་རང་འདོད་བཞིན་དུ། མེད་དགག་དེ་འདྲ་ལ་བདེ་གཤེགས་སྙིང་པོ་ཞེས་འདོད་
པ་དོན་མེད་དེ། འདི་ཉན་རང་དང་ཐུན་མོང་བའི་རིགས་སུ་འགྱུར་གྱི། འདིས་སངས་རྒྱ་རུང་མི་འགྲུབ་སྟེ་འདི་ཙམ་ལ་
ཤེས་སྒྲིབ་སྤངས་ནས་རྣམ་པ་ཐམས་ཅད་མཁྱེན་པའི་ཡེ་ཤེས་འབྱུང་བའི་འཐད་པ་གང་ཡང་སྒྲུབ་མ་ནུས་པ་དང་། མེད་
དགག་རང་གི་ངོ་བོ་ལ་མཁྱེན་ཆ་མེད་པས་སངས་རྒྱས་དུས་ཀྱང་ངེས་ཅི་ཡང་མཁྱེན་མི་སྲིད་པའི་ཕྱིར་རོ། །དེས་ན་་་་་་
གནས་གྱུར་འདུས་བྱས་ཀྱི་རིགས་ཀྱི་ཚུལ་འདི་ཡིད་ལ་འཛའ་ན། སེམས་ཅན་ཐམས་ཅད་ཀྱི་སེམས་ཀྱི་རྒྱུད་ན་ཐོག་མ་་་
མེད་པ་ནས་ཡོད་པའི་མཁྱེན་བརྩེ་ནུས་གསུམ་གྱི་ས་བོན། གཅན་གཟན་དང་སྲིན་པོ་སོགས་ཀྱང་རང་གི་བུ་ལ་བརྩེ་བ་་་
དང་། ཕན་གནོད་ངོ་ཤེས་པ་སོགས་ཡོད་པ་དེ། ལམ་གྱིས་ཟིན་ནས་གེགས་བྲལ་ཏེ་ཇེ་འཕེལ་དུ་སོང་བ་ན་ཚད་མེད་པའི་
མཁྱེན་བརྩེ་ནུས་གསུམ་མངའ་བ་སངས་རྒྱས་སུ་འགྱུར་རུང་བ་ཙམ་ལ་འདོད་ན་མེད་དགག་ལ་རིགས་སུ་འདོད་པ་ལས་
དེ་ལེགས་ཏེ། སྐྱེད་བྱེད་ཀྱི་རྒྱུ་འབྲས་ཡིན་དགོས་ཕན་ཆད། སྐད་ཅིག་ཅན་དངོས་པོར་གྱུར་པའི་རྒྱུ་སྐྱེད་བྱེད་ཡིན་པ་་་༌་
བོར་ནས། དངོས་མེད་འདུས་མ་བྱས་སྐྱེད་བྱེད་མིན་པ་ལ་རྒྱུར་འདོད་པ་ནི་ཡ་མཚན་པའི་གནས་སོ། །ཁ་ཅིག་འདི་སྙམ་
དུ་བདེན་མེད་ཡིན་ཚད་རིགས་མ་ཡིན་ཀྱང་སེམས་ཀྱི་རང་བཞིན་བདེན་མེད་ཁོ་ན་རིགས་སུ་འཐད་དོ་སྙམ་ན། སེམས་
ཀྱི་བདེན་མེད་ཡིན་ཀྱང་རུང་དེས་ནི་སྐྱེད་པའི་བྱ་བ་ཅི་ཡང་མི་ནུས་ལ། ཆོས་ཅན་སེམས་ཀྱི་སྐད་ཅིག་མ་རྣམས་ཕྱི་མའི་
སྐྱེད་བྱེད་དུ་འོས་པས་འདུས་མ་བྱས་པའི་རིགས་འདི་ཁྱེད་ལ་མི་མཁོ་འདྲ་བས་བོར་ཅིག གལ་ཏེ་བདེན་གཉིས་སོ་སོར་
ཕྱེ་ནས་མི་འཇོག་སྟེ། ཆོས་ཅན་སེམས་ཀྱི་གསལ་བ་དང་ཆོས་ཉིད་སྟོང་པ་ཉིད་དབྱེར་མེད་པའི་གནས་ལུགས་རིགས་སུ་
འདོད་དོ་སྙམ་ན། འདི་ཡང་རྣམ་ཤེས་དང་ཡེ་ཤེས་ཀྱི་ཟླས་ཕྱེ་བའི་ཡེ་ཤེས་འགྱུར་མེད་འདུས་མ་བྱས་ལ་འདོད་ན་ནི་དེ་
ལྟར་ལུང་དང་རིགས་པས་གྲུབ་པའི་ཕྱིར་ཤིན་ཏུ་ཡིན་མོད་ཀྱི། སྟོང་པ་དང་ཟུང་དུ་འཇུག་རྒྱུའི་ཆོས་ཅན་དེ་རྣམ་ཤེས་་་
སྐད་ཅིག་མའི་ཆ་འདི་ཞེ་ལ་བཞག་ནས་འདི་རིམ་གྱིས་སངས་རྒྱས་སུ་གོ་འཕོའོ་སྙམ་པ་ནི་གྱི་ན་སྟེ། རིགས་ལ་འདུས་་་་་
བྱས་དང་འདུས་མ་བྱས་ཀྱི་ཆ་གཉིས་ཡོད་པ་ཐལ་ཞིང་། དེ་ལྟ་ན་དགོས་ནུས་མེད་པའི་འདུས་མ་བྱས་ནི་རིགས་བཏགས་
པ་པ་དང་། འདུས་བྱས་ནི་འབྲས་བུ་སྐྱེད་ནུས་ཀྱི་རིགས་མཚན་ཉིད་པར་འགྲོ་བས་རང་བཞིན་གནས་རིགས་འདུས་མ་
177



བྱས་ཆོས་ཀྱི་དབྱིངས་ལ་བཞེད་པའི་ཐེག་ཆེན་གྱི་མདོ་སྡེ་ཀུན་གྱི་དགོངས་པ་སྟོང་བར་ཟད་དོ། །དེས་ན་བསྐྱེད་བྱ་སྐྱེད་་
བྱེད་ཀྱི་རྒྱུད་འབྲས་སུ་གྱུར་པའི་སྒོ་ནས་བཞག་པའི་རིགས་ཤིག་སེམས་ཀྱིས་འདོར་མི་ནུས་པར་ཆོས་དབྱིངས་རྣམ་དག་
ལ་རང་བཞིན་གནས་རིགས་སུ་སྨྲས་ཀྱང་ཞེ་འདོད་དང་རང་ཚིག་འགལ་བའི་རྟགས་ངོམ་པ་ཙམ་ལས་མ་མཆིས་པས་་་
ཆོས་དབྱིངས་འགྱུར་མེད་ལ་སངས་རྒྱས་ཀྱི་རིགས་སུ་འདོད་ཕན་ཆད། ཐོག་མར་ཆོས་ཀྱི་དབྱིངས་ཞེས་པ་གང་ལ་་་་་
གདགས་པའི་གཞི་རྣམ་གྲངས་མིན་པའི་དོན་དམ་བདེན་གཉིས་ཟུང་འཇུག་ཆེན་པོ་རབ་ཏུ་མི་གནས་པ་དབུ་མའི་དོན་
དེ་ཉིད་ངོས་ཟིན་པར་བྱ་སྟེ། དེ་ངོས་མ་ཟིན་པར་རྣམ་གྲངས་པའི་དོན་དམ་ཙམ་ལ་འདོད་ན་ནགས་སུ་སྤྲེའུའི་ཚོགས་་་
མཐོང་བ་ལ་སུམ་ཅུ་རྩ་གསུམ་པའི་ལྷར་འཁྲུལ་བ་ལྟར་ཆོས་དབྱིངས་མ་ཡིན་པ་ལ་ཆོས་དབྱིངས་སུ་བཟུང་ནས་དེ་ལ་་་
སངས་རྒྱས་ཀྱི་རིགས་སུ་འདོད་པ་དང་། དེ་ཉིད་དམིགས་པས་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པ་དང༌། དེ་ངོ་བོ་་་
ཉིད་སྐུའི་རྒྱུར་འདོད་པ་སོགས་རྣམ་བཞག་ཀུན་ཐེག་པ་ཆེན་པོ་ལྟར་བཅོས་པའི་ལམ་ཡིན་པར་གྲུབ་ཅིང་ཤེར་མདོ་་་་
སོགས་ལས་ཀྱང་དེ་ལྟར་གསུངས་སོ། །དེ་བས་ན་བདེན་གཉིས་ཟུང་འཇུག་གི་དབྱིངས་སྤྲོས་པའི་དྲ་བ་ཀུན་གྱིས་དབེན་
པའི་དོན་སོ་སོར་རང་གིས་རིག་པར་བྱ་བ་ལ་རང་བཞིན་རྣམ་པར་དག་པ་ཆོས་ཀྱི་དབྱིངས་དང་སྟོང་པ་ཉིད་ཅེས་བྱ་སྟེ་
དེ་ནི་སངས་རྒྱས་ཀྱི་རིགས་མཚན་ཉིད་པ་དང་དག་པ་གཉིས་ལྡན་གྱི་ངོ་བོ་ཉིད་སྐུར་འགྱུར་བ་ཡིན་པར་ཐེག་ཆེན་གྱི་
མདོ་དང་དགོངས་འགྲེལ་ཐམས་ཅད་ལས་གསུངས་པས་ན། རང་བཞིན་གནས་རིགས་འདི་འདུས་མ་བྱས་སུ་འདོད་པ་
ལས་འོས་མ་མཆིས་ལ། འདུས་མ་བྱས་ཡིན་ཕན་ཆོད་འདི་རང་གི་ངོ་བོ་ཉིད་ཀྱིས་འབྲས་བུ་གཞན་བསྐྱེད་ནས་རང་ཉིད་
འགག་པའི་བྱ་བ་བྱེད་པ་མི་འཐད་པའི་ཆོས་སྐུའི་ཡོན་ཏན་རྣམས་ཀྱང་བྲལ་འབྲས་སུ་ཁས་ལེན་པ་ལས་འོས་མེད་ལ། དེ་
ལྟར་ཡིན་པར་རྒྱལ་ཚབ་ས་བཅུའི་སེམས་དཔའ་ཆེན་པོས་རྒྱུད་བླ་མ་ལས་གསུངས་པ་དང་། དཔལ་མགོན་འཕགས་པ་་
ཀླུ་སྒྲུབ་ཀྱི་ཆོས་དབྱིངས་བསྟོད་པ་ལས་ཀྱང་གསལ་བོར་གསུངས་པའི་ཕྱིར་གཞུང་དེ་དག་གི་རྗེས་སུ་འབྲངས་ནས་རང་
ལུགས་ཆོས་དབྱིངས་འདུས་མ་བྱས་པ་རིགས་སུ་འདོད་ཅིང་། དབྱིངས་དེ་ཉིད་ཆོས་ཐམས་ཅད་ཀྱི་གནས་ལུགས་ཡིན་ལ་
དེའི་ངོ་བོ་སྐྱེ་འགག་མེད་པ་དང་། སྣང་སྟོང་དབྱེར་མེད་པའི་བདག་ཉིད་དུ་གནས་ཀྱི་ཕྱོགས་སུ་ལྷུང་བ་མེད་པ་ཡིན་ནོ། །
འདི་ལྟར་སྐྱེ་ཞིང་འགག་པར་སྣང་བའི་འདུས་བྱས་རྣམས་ནི་སྣང་བ་ལྟར་མ་གྲུབ་པའི་ཕྱིར་དབྱིངས་ཀྱི་གཤིས་ལ་དེས་་
གོས་པ་ཡོད་མ་མྱོང་བས། འཁོར་བ་རྒྱུ་འབྲས་ཡེ་ནས་དག་ཅིང་རང་བཞིན་ལྷུན་གྱིས་གྲུབ་པའི་འོད་གསལ་ཟག་མེད་ཀྱི་
སྣང་བ་རྣམས་དང་འདུ་འབྲལ་མེད་པའི་གནད་འདིས་བདེ་བར་གཤེགས་པའི་སྙིང་པོའི་ཚུལ་ཕྱིན་ཅི་མ་ལོག་པ་ངོས་
ཟིན་པར་བྱ་དགོས་སོ། །དེ་བས་ན་གཉིས་པ་རང་ལུགས་བརྗོད་པ་ལས། གང་གི་རྐང་བ་དང་པོའི་དོན་ནི། ཡང་དག་་་་་
པར་རྫོགས་པའི་སངས་རྒྱས་ཀྱི་སྐུ་མཐར་ཐུག་པ་ཆོས་ཀྱི་སྐུ་ཡོན་ཏན་ནམ་མཁའ་དང་མཉམ་པ་དེ་ལྟ་བུ། སྔོན་ཐ་མལ་་
བ་འཆིང་བ་ཀུན་ལྡན་དུ་གྱུར་པའི་གང་ཟག་གི་རྒྱུད་དེ་ལས་ཕྱིས་གསལ་བའམ། འཕྲོ་བའམ། མངོན་དུ་གྱུར་པ་ཡོད་་་་
པས་ན་ད་ལྟ་ནས་སེམས་ཅན་གྱི་རྒྱུད་ན་བདེ་གཤེགས་སྙིང་པོ་ཡོད་ཅེས་བསྒྲུབ་པ་ཡིན་ནོ། །འདིས་ཇི་ལྟར་འགྲུབ་པའི་
འཐད་པ་ནི། ཐུན་མོང་དང་ཐུན་མོང་མ་ཡིན་པ་གཉིས་སུ་ཡོད་དེ། དང་པོ་ཡེ་ཤེས་ཆོས་སྐུ་མངོན་དུ་མཛད་པའི་སེམས་
178



ཅན་ཡོད་ན་སེམས་ལ་སངས་རྒྱ་རུང་གི་རིགས་ཡོད་པས་ཁྱབ་ཅིང་། རིགས་གཏན་མེད་པ་ལ་དེ་ལྟར་མི་འཐད་པའི་ཕྱིར་
ཏེ། ཆོས་དབྱིངས་བསྟོད་པ་ལས། ཁམས་ཡོད་ན་ནི་ལས་བྱས་པས། །ས་ལེ་སྦྲམ་དག་མཐོང་བར་འགྱུར། །ཁམས་མེད་པ་་
ན་ལས་བྱས་ཀྱང་། །ཉོན་མོངས་འབའ་ཞིག་སྐྱེ་བར་ཟད། །ཅེས་གསུངས་པ་བཞིན་ནོ། །གཉིས་པ་དེ་ལྟར་འཐད་པ་་་་༌་
བསྟན་པ་དཔེ་ཞིང་བ་ལ་ལོ་ཏོག་སྐྱེ་རུང་ལྟར་སེམས་འདི་སངས་རྒྱ་རུང་གི་རྒྱུད་ཙམ་དུ་གྲུབ་ཀྱང་། སངས་རྒྱས་ཀྱི་ཡོན་
ཏན་ཡེ་ལྡན་གྱི་རིགས་ཁྱད་པར་བ་ཇི་ལྟར་འགྲུབ་སྙམ་ན། དེ་ཡང་འགྲུབ་སྟེ་སངས་རྒྱས་བཅོམ་ལྡན་འདས་རྣམས་ནི་་་
འདུས་མ་བྱས་ཀྱིས་རབ་ཏུ་ཕྱེ་བའི་བདག་ཉིད་ཡེ་ཤེས་ཀྱི་སྐུ་ཅན་ཏེ། འདུས་བྱས་མི་རྟག་པའི་རང་བཞིན་ཅན་མིན་པར་
ལུང་དང་རིགས་པས་གྲུབ་པའི་ཕྱིར་རོ། །དེ་ཡང་ལུང་ནི་མྱ་ངན་ལས་འདས་པའི་མདོ་ལས་དགེ་སློང་ཚུལ་ཁྲིམས་ཕུན་་་་
སུམ་ཚོགས་པ་དེ་བཞིན་གཤེགས་པ་འདུས་མ་བྱས་པ་ལ། དེ་བཞིན་གཤེགས་པ་འདུས་བྱས་ཡིན་ནོ་ཞེས་ཟེར་བས་ནི་མུ་
སྟེགས་པར་གྱུར་ཏེ་ཤི་ཡང་སླའོ། །ཞེས་དང༌། རིགས་ཀྱི་བུ། ད་ནི་དེ་བཞིན་གཤེགས་པ་རྟག་པའི་སྐུ་དང་། མི་ཤིགས་པའི་
སྐུ་དང་། རྡོ་རྗེའི་སྐུ་དང་། ཤའི་སྐུ་མ་ཡིན་པ་དང་། ཆོས་ཀྱི་སྐུར་ལྟོས་ཤིག ཅེས་དང་། ཡང་། དེ་བཞིན་གཤེགས་པ་མི་་་
རྟག་གོ་ཞེས་བྱ་བའི་ཚིག་སྨྲ་བས་ནི་ཤིང་གི་ཕུང་པོ་འབར་བ་འདི་ལ་ལྕེས་ཀུན་ནས་རེག་པར་བྱས་ཏེ་ཤི་ཡང་སླའི། ཚིག་
དེ་ནི་མཉན་པར་མི་བྱའོ། །ཞེས་དང་། མེད་དགག་གི་ཆ་ཙམ་མྱང་འདས་སུ་མི་རུང་བ་ཡང་ལུང་དེ་ལས། སྟོང་པ་ཉིད་་་
སྟོང་པ་ཉིད་ཅེས་བྱ་བ་ནི་གང་གི་ཚེ་བཙལ་ཀྱང་ཅི་ཡང་མ་རྙེད་པ་སྟེ། ཅི་ཡང་མེད་པ་ཞེས་བྱ་བ་ནི་གཅེར་བུ་བ་རྣམས་
ལའང་ཡོད་མེད་ཀྱི། ཐར་པ་ནི་དེ་ལྟ་མ་ཡིན་ནོ། །ཞེས་དང་། ཐར་པ་གང་ཡིན་པ་དེ་ནི་བཅོས་མ་མ་ཡིན་པའི་ཁམས་་་་་
ཡིན་ཏེ། དེ་ནི་དེ་བཞིན་གཤེགས་པའོ། །ཞེས་དང་། རྡོ་རྗེ་གཅོད་པ་ལས་ཀྱང་། གང་དག་ང་ལ་གཟུགས་སུ་མཐོང་། །གང་
དག་ང་ལ་སྒྲར་ཤེས་པ། །ལོག་པའི་ལམ་དུ་ཞུགས་པ་སྟེ། །སྐྱེ་བོ་དེ་དག་ང་མི་མཐོང་། །སངས་རྒྱས་རྣམས་ནི་ཆོས་ཉིད་ལྟ།།
འདྲེན་པ་རྣམས་ནི་ཆོས་ཀྱི་སྐུ། །ཆོས་ཉིད་ཤེས་པར་བྱ་མིན་པས། །དེ་ནི་རྣམ་པར་ཤེས་མི་ནུས། །ཞེས་གསུངས་པ་ལ་་་་་
སོགས་པས་མཚོན་ཏེ་ངེས་དོན་གྱི་མདོ་སྡེ་ཀུན་ལས་རྒྱ་ཆེར་བསྟན་པ་དང་། རིགས་པ་ཡང་། གདོད་མའི་ཆོས་དབྱིངས་
དང་གཉིས་སུ་མེད་པར་རོ་མཉམ་པའི་འབྲས་བུ་མཐར་ཐུག་པ་རྣམ་མཁྱེན་གྱི་ཡེ་ཤེས་ཉིད་རྒྱུ་རྐྱེན་གྱིས་གསར་དུ་་་་་
འདུས་བྱས་པའི་མི་རྟག་པ་ཡིན་ན། རང་བྱུང་གི་ཡེ་ཤེས་མ་ཡིན་པ་དང་། འགྱུར་བའི་ཟུག་རྔུ་མ་སྤངས་པ་དང་། ཡང་་་་
འགགས་ཡང་སྐྱེ་བའི་ཆ་དང་བཅས་པ་དང་། རང་གི་ངོ་བོས་འཇིག་པས་བསླུ་བ་ཅན་དང་། གཏན་གྱི་སྐྱབས་སུ་མ་གྱུར་
པ་རང་ཉིད་སྐྱེས་མ་ཐག་ཏུ་འགགས་པའི་ཕྱིར་དང་། རྒྱུའི་ཚོགས་པ་ཚང་བ་གང་དུ་ཉེ་ཚེ་བར་གནས་པའི་ཕྱིར་དང་།
ཆོས་ཀུན་ལ་རོ་མཉམ་དུ་མ་སོང་བ་དང་། མཐའ་ཀུན་ལས་མ་འདས་པ་དང༌། ཡིད་ཀྱི་རང་བཞིན་གྱི་སྐྱེ་བ་སོགས་མ་་་་
འགགས་པ་དང་། རང་དབང་མེད་པར་འདུ་བྱེད་པའི་གཞན་དབང་ཅན་དུ་ཐལ་བ་སོགས་ཀྱི་སྐྱོན་དང་བཅས་པས་དེ་
ལྟར་ཁས་ལེན་པ་ལ་རྡོ་རྗེའི་སྐུ་ལ་མི་རྟག་པར་བལྟ་བའི་ཉེས་པ་ཤིན་ཏུ་རྒྱ་ཆེར་འབྱུང་བས་ན། ལམ་ངན་པ་འདི་དོར་་་
ནས་གཉིས་སུ་མེད་པའི་ཡེ་ཤེས་ཀྱི་སྐུ་ནི་འདུས་མ་བྱས་དང་རྟག་པ་དམ་པ་བལྟ་བར་བྱ་སྟེ། ཐུན་མོང་ཚུ་རོལ་མཐོང་བ་
ལ་བརྟེན་པའི་རིག་པ་ཙམ་གྱིས་གནས་ནས་ཡེ་ཤེས་འདུས་མ་བྱས་པ་མི་སྲིད་དེ། ཤེས་པ་དང་རྟག་པའི་གཞི་མཐུན་མི་་
17



སྲིད་པས་སོ་སྙམ་པ་ནི་གྱི་ན་སྟེ། ཡུལ་ཤེས་པའི་ཤེས་པ་ཉེ་ཚེ་བ་ལ་མི་རྟག་པས་ཁྱབ་ཀྱང་། ཤེས་དང་ཤེས་བྱ་རོ་གཅིག་་
པའི་ཡེ་ཤེས་མཁའ་ཁྱབ་མཁའ་ཡི་རྡོ་རྗེ་ཅན་ནི་དེ་དང་མི་འདྲ་སྟེ། འདུས་མ་བྱས་པའི་རང་གདངས་འོད་གསལ་མི་་་་་
འགྱུར་བའི་ངང་དེར་འཁོར་འདས་ཀྱི་ཆོས་ཀུན་འུབ་ཆུབ་པས་ན་དེའི་ངོ་བོ་ལ་སྐྱེ་འགགས་ཡེ་ནས་མེད་པར་མཐར་་་་་
ཐུག་དཔྱོད་པའི་རིག་ཤེས་ཀྱིས་གྲུབ་པའི་ཕྱིར་རོ། །དེས་ན་དེ་འདྲ་བའི་ཡེ་ཤེས་དེ་ནི་འདུས་བྱས་དང་འདུས་མ་བྱས་ཀྱི་
མཐའ་གང་ལའང་མི་གནས་པའི་འདུས་མ་བྱས་ཆེན་པོ་སྟེ། དངོས་མེད་རྐྱང་བ་དང་གཏན་མི་འདྲ་ལ། དངོས་དངོས་་་
མེད་གཉིས་ཀ་ཆོས་ཡིན་ཞིང་། དེ་དག་བརྟེན་ནས་སྐྱེས་པའམ་བརྟེན་ནས་བཏགས་པའི་ཕྱིར་ན་ཡང་དག་པར་དཔྱད་
ན་འདུས་བྱས་དང་གསོག་གསོབ་རྫུན་པ་བསླུ་བ་ཡིན་ལ། བདེ་གཤེགས་སྙིང་པོ་ནི་དངོས་དངོས་མེད་ཀྱི་ཆོས་ཀུན་གྱི་་་
ཆོས་ཉིད་འདུས་མ་བྱས་ཆེན་པོ་ཡང་དག་པར་མི་བསླུ་བ་ཡིན་ཏེ། རྩ་བ་ཤེས་རབ་ལས། རང་བཞིན་དག་ནི་བཅོས་མིན་
དང་། །གཞན་ལ་ལྟོས་པ་མེད་པ་ཡིན། །ཞེས་དང་། དངོས་དང་དངོས་མེད་འདུས་བྱས་ཡིན། །མྱ་ངན་འདས་པ་འདུས་མ་
བྱས། །ཞེས་གསུངས་པ་བཞིན་ནོ། །དེ་ལྟར་མཐར་ཐུག་ཆོས་སྐུའི་ཡེ་ཤེས་དེ་ནི་སྲིད་ཞི་ཀུན་ཁྱབ་དང་མཉམ་པ་ཉིད་དང་
འདུས་མ་བྱས་པ་དང་། འགྱུར་མེད་དོན་དམ་པའི་རང་བཞིན་དུ་ངེས་པ་དོན་གྱི་མདོ་སྡེའི་ལུང་དང་མཐར་ཐུག་དཔྱོད་
པའི་རིགས་པས་གྲུབ་པ་ན། དེ་ནམ་ཞིག་མངོན་དུ་འགྱུར་རུང་གི་རྒྱུད་ན་ད་ལྟ་ནས་ཡེ་ཤེས་ཆོས་སྐུའི་རང་བཞིན་ཆོས་་
ཉིད་ཀྱི་ཚུལ་དུ་བྲི་གང་དང་བྲལ་བར་བཞུགས་པ་དེ་ཉིད་ལ། གློ་བུར་གྱི་དྲི་མ་བྲལ་མ་བྲལ་གྱི་སྣང་ཚུལ་ལ་མངོན་དུ་གྱུར་
མ་གྱུར་ཡོད་ཀྱང་། གནས་ཚུལ་ལ་སྔ་ཕྱིར་བཟང་ངན་གྱི་ཁྱད་པར་ཏིལ་ཙམ་མེད་དེ། འགྱུར་མེད་འདུས་མ་བྱས་ཀྱི་རང་
བཞིན་ཡིན་པའི་ཕྱིར་ཏེ། རྒྱུད་བླ་མ་ལས། ཇི་ལྟར་སྔར་བཞིན་ཕྱིས་དེ་བཞིན། འགྱུར་བ་མེད་པའི་ཆོས་ཉིད་དོ། །ཞེས་་་་
དང་། སེམས་ཀྱི་རང་བཞིན་འོད་གསལ་གང་ཡིན་པ། །དེ་ནི་ནམ་མཁའ་བཞིན་དུ་འགྱུར་མེད་དེ། །ཡང་དག་མིན་རྟོག་
ལས་བྱུང་འདོད་ཆགས་སོགས། །གློ་བུར་དྲི་མས་དེ་ཉོན་མོངས་མི་འགྱུར། །ཞེས་སོགས་འཁོར་བའི་ཆོས་ཐམས་ཅད་་་་
འགྱུརཞིང་མི་བརྟན་པ་ཡིན་ལ་དེ་ཀུན་ཆོས་ཉིད་དེའི་ངང་དུ་འཕོ་འགྱུར་བྱེད་པ་ལྟར་སྣང་ཡང་། སེམས་ཀྱི་དག་པ་བདེ་
གཤེགས་སྙིང་པོ་ནི་ནམ་མཁའ་ལྟར་འཕོ་འགྱུར་མེད་པར་ཡང་ནས་ཡང་དུ་གསུངས་པ་ལྟར་ཤེས་པར་བྱ་ལ། དེ་ལྟར་
འདུས་མ་བྱས་འོད་གསལ་བའི་དབྱིངས་ལ་འཁྲུལ་བས་གོས་པ་མེད་པར་རང་བཞིན་གྱིས་རྣམ་པར་དག་ཅིང་། མ་་་་་
འཁྲུལ་བ་གཤིས་ཀྱི་རང་གདངས་ལ་ལྷུན་གྱིས་གྲུབ་པའི་སྟོབས་སོགས་འབྲས་དུས་ཀྱི་ཡོན་ཏན་འབྲལ་མེད་དུ་གནས་ཏེ་
ཉི་མ་དང་འོད་ཟེར་བཞིན་ནོ། །དེ་ལྟར་ཡང་རྒྱུད་བླ་མ་ལས། རྣམ་དབྱེར་བཅས་པའི་མཚན་ཉིད་ཅན། །གློ་བུར་དག་་་་
གིས་ཁམས་སྟོང་གི །རྣམ་དབྱེར་མེད་པའི་མཚན་ཉིད་ཅན། །བླ་མེད་ཆོས་ཀྱིས་སྟོང་མ་ཡིན། །ཞེས་འཁོར་བའི་ཉེས་པ་
ཐམས་ཅད་ནི་ང་དང་ཆོས་ཀྱི་བདག་ཏུ་འཛིན་པ་འཁྲུལ་བའི་སེམས་ལས་བྱུང་ལ། འཁྲུལ་སེམས་དེ་ཡང་གདོད་མའི་་
གཤིས་འདོད་གསལ་ལ་ཡེ་ནས་མ་གོས་མ་འདྲེས་པར་མཁའ་ལ་སྤྲིན་ལྟར་གློ་བུར་བ་ཡིན་པས་སྐྱོན་དེ་དག་ནི་ཁམས་་་
དང་སོ་སོར་འབྱེད་ཅིང་འབྲེལ་རུང་བ་ཡིན་པས་ཁམས་ཀྱི་ངོ་བོ་ལ་རྐྱེན་དེས་སྟོང་པ་སྟེ་མ་གོས་པ་ཡིན་ལ། འཁྲུལ་བས་
བསླད་པ་ལ་མི་ལྟོས་པར་རང་གི་ངང་གིས་འོད་གསལ་ཞིང་ཆོས་ཀུན་གྱི་དེ་ཁོ་ན་ཉིད་དུ་ཞུགས་པའི་རང་བྱུང་གི་ཡེ་་་་
180



ཤེས་ལས་རྣམ་དབྱེར་བྱར་མེད་པའི་མཐར་ཐུག་གི་ཡོན་ཏན་རྣམས་ཀྱི་ཁམས་དེ་མི་སྟོང་སྟེ། རང་གི་ངོ་བོ་ལ་འབྲལ་མེད་
ཀྱི་གཤིས་ཡིན་པས་ཉི་མ་དང་ཟེར་བཞིན་ནོ། །དེ་ལྟར་རང་བཞིན་གནས་རིགས་དེ་འདུས་མ་བྱས་པ་ཡོན་ཏན་ཡེ་ལྡན་་
ཆོས་སྐུའི་ངོ་བོར་གྲུབ་པ་ན་སངས་རྒྱ་རུང་བས་སེམས་ཅན་ཐམས་ཅད་ཀྱི་རྒྱུད་ན་ཡེ་ཤེས་ཆོས་སྐུ་བྲི་གང་དང་བྲལ་བར་
བཞུགས་དགོས་ཏེ། ལམ་བསྒོམས་ན་སངས་རྒྱ་རུང་བར་དངོས་སྟོབས་ཀྱིས་གྲུབ་ལ། སངས་རྒྱས་དུས་ཀྱི་ཆོས་སྐུ་་་་་་
འདུས་མ་བྱས་ཡིན་པས་གསར་དུ་རྒྱུ་རྐྱེན་གྱིས་འདུས་བྱས་པ་མི་སྲིད་པའི་ཕྱིར་ད་ལྟ་ནས་སངས་རྒྱས་ཀྱི་ངོ་བོར་་་་་་
བཞུགས་ཞེས་གྲུབ་བོ། །དེ་ལ་ཁ་ཅིག་འདི་སྙམ་དུ་ད་ལྟ་ནས་སངས་རྒྱས་པའི་ངོ་བོར་ཞུགས་ན་རྣམ་པ་ཐམས་ཅད་་་་་
མཁྱེན་པའི་ཡེ་ཤེས་དེས་སེམས་ཅན་དེ་དག་གི་སྒྲིབ་པ་ཅི་ལ་མི་སེལ་སྙམ་པ་དང་། ཡང་ཐེག་པ་ཐུན་མོང་པའི་གོ་ཡུལ་ལ་
ཞེན་ནས་སངས་རྒྱས་ནི་འབྲས་བུ་དང་སེམས་ཅན་རྒྱུ་ཡིན་པས་རྒྱུ་ལ་འབྲས་བུ་ཡོད་ན་ཟན་ཟ་མི་གཙང་ཟ་བའི་རིགས་
པ་སོགས་ཀྱིས་གནོད་དོ་སྙམ་ན། ཤིན་ཏུ་ཟབ་པའི་ངེས་དོན་གྱི་མདོ་སྡེའི་དོན་ལ་བློ་མ་སྦྱངས་པ་ཁྱོད་ལ་ཐུན་མོང་བའི་
གཞུང་གི་གོ་བ་ཙམ་གྱིས་ཁྲིད་ནས་དོགས་པ་དེ་ལྟར་སྐྱེ་བ་ལ་ཁག་མེད་ཀྱང་། དེ་མ་ཡིན་ཏེ་ཆོས་ཉིད་འོད་གསལ་བའི་ཡེ་
ཤེས་ཀུན་ལ་ཁྱད་མེད་པར་ཡོད་ཀྱང་། རང་སེམས་འཁྲུལ་པ་གློ་བུར་པ་འདི་སྐྱེས་པའི་ཚེ་འཁྲུལ་སེམས་ཡུལ་དང་བཅས་
པ་འདི་ཙམ་འཁོར་བའི་གདགས་གཞི་ཡིན་ལ་འཁྲུལ་པ་དེས་རང་ལ་ཡོད་པའི་ཆོས་ཉིད་ཇི་ལྟ་བ་བཞིན་དུ་མི་ཤེས་ཏེ།
དཔེར་ན་གཉིད་ཀྱི་དུས་ན་ཡིད་ཀྱི་ཤེས་པ་གཅིག་པུའི་དབང་གིས་ལུས་དང་ཡུལ་དང་མིག་ཤེས་ལ་སོགས་པའི་སྣང་བ་
མུ་མེད་པ་བྱུང་བ་ལ། དེ་དུས་ཡུལ་ཡུལ་ཅན་སོ་སོར་འཛིན་ཅིང་དམིགས་ཀྱི། ཡིད་ཤེས་ཁོ་རང་གིས་རང་གི་ཡིན་ལུགས་
གཟུང་འཛིན་ཐ་དད་དུ་མ་གྲུབ་པ་ཤེས་མི་ནུས་ལ། མ་ཤེས་ཀྱང་ཡིན་ལུགས་དེ་ལས་གཞན་དུ་གྱུར་པ་མེད་པ་དང་།
ཆོས་ཐམས་ཅད་སྟོང་པ་ཉིད་དུ་གནས་ཀྱང་དེ་ལྟར་ཡིན་པ་ཙམ་གྱིས་ཀུན་གྱིས་རྟོགས་དགོས་པ་མ་ཡིན་པ་བཞིན་ཏེ།
གནས་སྣང་མི་མཐུན་པའི་འཁྲུལ་བ་སྲིད་པའི་ཕྱིར་རོ། །དེ་ན་སེམས་དང་སྙིང་པོའི་ཡེ་ཤེས་གཉིས་ཆོས་ཅན་དང་ཆོས་
ཉིད་ཡིན་པས་སངས་རྒྱས་དང་སེམས་ཅན་ཀྱང་གནས་ཚུལ་དང་སྣང་ཚུལ་གྱི་དབང་དུ་བྱས་ནས་སྟོན་པའི་ཕྱིར་རྒྱུ་ལ་་
འབྲས་གནས་ཀྱི་རིགས་པའི་གནོད་པ་སྟོན་པ་ནི་ཕྱོགས་མ་གོ་བར་ཟད་དོ། །དེ་ལྟར་རིགས་པ་འདི་ནི་འབྲས་དུས་ཀྱི་་་་
ཆོས་སྐུ་མངོན་དུ་གསལ་བའི་རྟགས་ཀྱིས་རྒྱུ་དུས་ཀྱི་རིང་ཡོན་ཏན་ཡེ་ལྡན་ཅན་ཡོད་པར་སྒྲུབ་པ་སྟེ། གནས་ཚུལ་ལ་སྔ་་
ཕྱི་རྒྱུ་འབྲས་སུ་མེད་ཀྱང་སྣང་ཚུལ་ལ་ལྟོས་ནས་རྒྱུ་འབྲས་བུ་གཞག་དགོས་པའི་ཕྱིར་འབྲས་བུ་ལས་རྒྱུ་བསྒྲུབ་པ་ལྟོས་་་
པའི་རིགས་པ་ཞེས་བྱ་བ་ཡིན་ནོ། །རྐང་པ་གཉིས་པ། དེ་བཞིན་ཉིད་དབྱེར་མེད་ཕྱིར་དང་། །ཞེས་པའི་དོན་ནི། འཁོར་་
འདས་ཀྱི་ཆོས་ཐམས་ཅད་གནས་ལུགས་སྟོང་པ་ཉིད་གདོད་མའི་འོད་གསལ་ཆེན་པོར་དབྱེར་མེད་རོ་གཅིག་པས་ན།
སངས་རྒྱས་དང་སེམས་ཅན་ཀྱང་དོན་དམ་པར་དབྱེ་བ་མེད་དོ་སྲིད་ཞི་མཉམ་པ་ཉིད་དོ། །དེའི་ཕྱིར་འཁྲུལ་བ་གློ་བུར་་
བས་སྤྲུལ་པའི་སེམས་ཅན་ལྟར་སྣང་བ་རྣམས་ཀྱང་གནས་ལུགས་དོན་དམ་པའི་ཆོས་ཉིད་ལས་ཅུང་ཟད་ཀྱང་མ་གཡོས་
པར་ཆོས་ཉིད་ཀྱི་རིགས་པས་གྲུབ་པས་ན་སངས་རྒྱས་ཀྱི་སྙིང་པོ་ཅན་དུ་ངེས་ཏེ། མདོ་ལས་ཀྱང་ཆོས་ཐམས་ཅད་གདོད་
མ་ནས་འོད་གསལ་བ་དང་། མྱ་ངན་ལས་འདས་པ་དང་མངོན་པར་སངས་རྒྱས་པའི་རང་བཞིན་དུ་གསུངས་པ་ཡིན་ནོ།།
181



འོ་ན་ཁྱོད་ཀྱིས་སྔར་གཞན་ལ་བརྗོད་པ་ལྟར་དེ་བཞིན་ཉིད་དུ་དབྱེར་མེད་པ་ཙམ་གྱིས་རིགས་ཡོད་པར་འགྲུབ་ན། ས་རྡོ་
སོགས་ལའང་རིགས་ཡོད་པར་ཐལ་ལོ་སྙམ་ན། རིགས་ཞེས་བྱ་བ་ནི་འཁྲུལ་བའི་སེམས་ཀྱི་དབང་གིས་འབྱུང་བའི་སྒྲིབ་་
གཉིས་ཟད་པར་སྤངས་ནས་ཤེས་བྱའི་རང་བཞིན་ལ་མ་འཁྲུལ་བའི་བློ་རྒྱས་པའི་སངས་རྒྱས་ཀྱི་རྒྱུ་རྐྱེན་མེད་ལ་འཇོག་་
དགོས་ན། དེ་སེམས་ཅན་མ་ཡིན་པས་རྡོ་སོགས་བེམ་པོ་ལ་ལམ་སྒྲུབ་པ་མེད་པས་ཐ་སྙད་དུ་དེ་བཞིན་ཉིད་དུ་དབྱེར་་་་་
མེད་ནའང་དེ་ལ་རིགས་ཡོད་པར་འཇོག་མི་དགོས་ཏེ། སེམས་ཀྱི་དབང་གིས་ས་རྡོ་སོགས་སྣང་གི །ས་རྡོ་སོགས་ཕྱི་རོལ་
གྱི་དབང་གིས་སེམས་བྱུང་བ་མ་ཡིན་པ། རྨི་ལམ་གྱི་སྣང་བ་དང་དེ་དུས་ཀྱི་ཤེས་པའི་དཔེས་མཚོན་ཏེ་ཤེས་པར་བྱ་ལ།
ཁམས་གསུམ་གྱི་བྱེད་པ་པོ་སེམས་འདི་ལ་ཆོས་ཉིད་བདེ་གཤེགས་སྙིང་པོ་དོན་དམ་པའི་དགེ་བ་ཟག་མེད་ཀྱི་རང་་་་་་
བཞིན་ཅན་ཉིད། ཆུ་ལ་རླན་ལྟར་བཞུགས་པར་ཤེས་པས་འཁོར་འདས་ཀྱི་སྣང་བ་རྣམས་ནི་རྣམ་ཤེས་དང་ཡེ་ཤེས་དེ་་་
དག་གི་རོལ་པ་ཙམ་ཡིན་པས་ཐ་དད་དུ་མི་དགོས་ལ། ཡང་དག་བའི་དོན་དུ་ཆོས་ཉིད་ཡེ་སངས་རྒྱས་པའི་ངང་ལས་མ་
གཡོས་པའི་སྣང་བ་ཐམས་ཅད་ཀྱང་དེ་བཞིན་གཤེགས་པའི་ངང་ཚུལ་ལས་མི་འདའ་བར་ཤིན་ཏུ་ཡང་ཁས་ལེན་ཏེ།
སྡུད་པ་ལས། གཟུགས་ཀྱི་དག་པ་འབྲས་བུ་དག་པར་རིག་པར་བྱ། །འབྲས་བུ་གཟུགས་དག་ཐམས་ཅད་མཁྱེན་ཉིད་དག་
པར་འགྱུར། །ཐམས་ཅད་མཁྱེན་ཉིད་འབྲས་བུ་དག་དང་གཟུགས་དག་པ། །ནམ་མཁའི་ཁམས་དང་མཚུངས་ཏེ་དབྱེར་
མེད་བཅད་དུ་མེད། །ཅེས་གསུངས་པ་ལྟར། ཡུལ་ཅན་སྒྲིབ་པ་ལས་གྲོལ་བའི་དག་པ་གང་ཡིན་པ། ཡུལ་གཟུགས་ལ་་་་་
སོགས་པའི་དག་པའམ་རང་བཞིན་ཡིན་ཏེ། རང་སྣང་གི་སྒྲིབ་པ་རིམ་བྲལ་གྱི་མཐོང་ཚུལ་ཙམ་ལས་དོན་གྱི་ངོ་བོ་ཡེ་ནས་
སྒྲིབ་བྲལ་དུ་གནས་པའི་ཕྱིར་རོ། །དེས་ན་ཡུལ་ཅན་རིག་པའི་ཁམས་ཀྱི་དྲི་མ་ཟད་དེ་སངས་རྒྱས་ན། ཡུལ་གྱི་དངོས་པོ་་
ལ་དག་པར་ལྷག་མར་མི་ལུས་ཏེ། མིག་སྐྱོན་དག་ན་རབ་རིབ་རང་སངས་པ་བཞིན་ནོ། །འོ་ན་གཅིག་སངས་རྒྱས་དུས་་་
སྣང་བ་མ་དག་པ་ཀུན་འགག་གོ་སྙམ་ན་མ་ཡིན་ཏེ། གང་ཟག་སོ་སོའི་བར་སྣང་གི་སྒྲིབ་པས་རང་བསྒྲིབས་ནས་གནས་
སྣང་འགལ་བར་མཐོང་བ་ཡོད་པའི་ཕྱིར་རོ། །འོ་ན་གནས་སྣང་རྣམ་པ་ཀུན་ཏུ་མཐུན་པ་སངས་རྒྱས་ཀྱི་ས་ན་མ་དག་་་
པའི་སྣང་བ་འདི་ཀུན་མངའ་འམ་མི་མངའ། མངའ་ན་ཆོས་ཐམས་ཅད་མངོན་པར་རྫོགས་པར་སངས་མ་རྒྱས་ལ། མི་་་
མངའ་ན་ཀུན་ཏུ་འགྲོ་བའི་ལམ་ལ་སོགས་པ་མཁྱེན་པར་མི་སྲིད་དོ་སྙམ་ན། རྣམ་པ་ཐམས་ཅད་མཁྱེན་པའི་ཡེ་ཤེས་ཀྱིས་
འཁོར་འདས་ཀྱི་ཆོས་སྲིད་དོ་ཅོག་ཀུན་རང་དང་རོ་མཉམ་པའི་ངང་ནས་འབད་མེད་ལྷུན་གྲུབ་ཏུ་མཁྱེན་ཅིང་། དེ་བླང་
དོར་ཐམས་ཅད་དག་པ་ཆེན་པོར་གཟིགས་པ་ལས་མ་འདས་བཞིན་དུ་འགྲོ་བ་རིགས་དྲུག་གི་སྣང་བ་རྣམས་ཀྱང་སོ་་་་
སོའི་སྣང་ཚུལ་ལྟར་གཟིགས་པ་འདི་ནི། ཡུལ་དང་ཡུལ་ཅན་གྱི་གཉིས་སྣང་གི་སྒྲིབ་པ་མཐའ་དག་ཟད་པའི་སྟོབས་ཀྱིས་
ཆོས་ཅན་ཇི་སྙེད་པ་མ་འདྲེས་ཡོངས་རྫོགས་ཀྱི་ཚུལ་དུ་ཆོས་ཉིད་ཀྱི་ཀློང་དུ་ཆུད་པའི་གནད་ཀྱིས་རོ་མཉམ་པའི་ཡེ་ཤེས་
སྐྱེ་འགག་དང་བྲལ་བས་ཅིག་ཆར་གཟིགས་པ་སྟེ། ཚུར་མཐོང་གི་ལྟ་ཅི། ས་ལ་གནས་པས་ཀྱང་བསམ་པར་དཀའ་བའོ། །
དེའི་ཚུལ་ཡང་ཇི་སྐད་དུ་བྱང་ཆུབ་སེམས་དཔའི་སྡེ་སྣོད་ལས། ཆོས་ཀུན་མཉམ་པ་ཉིད་མཉམ་པར། །རང་བྱུང་བས་ནི་
རྗེས་སུ་རྟོགས། །དེ་ཕྱིར་ཡང་དག་མངོན་སངས་རྒྱས། །དེ་བཞིན་གཤེགས་པ་གཟིགས་པ་མཉམ། །ཞེས་དང་། སེམས་རང་
182



བཞིན་གྱིས་འོད་གསལ་བ་དེ་བཞིན་དུ་ཤེས་པས་དེ་དེའི་ཕྱིར་སེམས་ཀྱི་སྐད་ཅིག་གཅིག་དང་ལྡན་པའི་ཤེས་རབ་ཀྱིས་་
བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་པ་ཞེས་བྱའོ། །ཞེས་གསུངས་པ་་་་
ལྟར་སློབ་དཔོན་ཟླ་བ་གྲགས་པའི་ཞལ་ནས། ཇི་ལྟར་སྣོད་ཀྱི་དབྱེ་བས་མཁའ་ལ་དབྱེ་བ་མེད་དེ་ལྟར། དངོས་བྱས་དབྱེ་
བ་འགའ་ཡང་དེ་ཉིད་ལ་མེད་དེ་ཡི་ཕྱིར། རོ་མཉམ་ཉིད་དུ་ཡང་དག་ཐུགས་སུ་ཆུད་པར་མཛད་གྱུར་ན། མཁྱེན་བཟང་
ཁྱོད་ཀྱིས་སྐད་ཅིག་གིས་ནི་ཤེས་བྱ་ཐུགས་སུ་ཆུད། ཅེས་གསུངས་པ་ལྟར་དབྱིངས་དང་གཉིས་སུ་མེད་པའི་ཡེ་ཤེས་ཆེན་
པོས། ཆོས་ཐམས་ཅད་ཁྱབ་ཅིང་འབད་མེད་གཟིགས་པ་རྒྱ་མཚོ་ལ་ཟླ་སྐར་ཤར་བའི་ཚུལ་དུ་ཁྱབ་ཅིང་རྟོག་པ་ཉེ་བར་ཞི་
བའི་ངང་ནས་གཟིགས་པ་འདི་རང་བྱུང་འོད་གསལ་བའི་ཡེ་ཤེས་གཞི་ལ་བཞུགས་པའི་ཆོས་ཉིད་དེ་སྒྲིབ་པ་མཐའ་དག་
ཟད་ནས་ཇི་བཞིན་མངོན་དུ་གྱུར་པའི་སྟོབས་ཀྱིས་ཡིན་པས་མཐར་ཐུག་དཔྱོད་པའི་ཆོས་ཉིད་ཀྱི་རིགས་པ་ཡང་དག་ལ་
བརྟེན་ན་མི་ལྡོག་པའི་ཡིད་ཆོས་རྙེད་པར་འགྱུར་གྱི། གཞན་དུ་ཉེ་ཚེ་བའི་བློས་གཞལ་ནས་སངས་རྒྱས་ཀྱི་ས་ན་ཡེ་ཤེས་
མེད་པའམ། ཡོད་ཀྱང་འགྱུར་བཅས་ཀྱི་བློ་ཐ་མལ་བ་དང་མཚུངས་པར་སྒྲུབ་པ་དང་། སེམས་ཅན་གྱི་ཁམས་མི་གཟིགས་
པའམ་ཡང་ན་མ་དག་པའི་སྣང་བ་ཡོད་པར་འདོད་པ་དང་། ཇི་ལྟ་ཇི་སྙེད་ངོ་བོ་རོ་མཉམ་དུ་སྒྲུབ་མ་ནུས་པ་སོགས་་་་
འགལ་འདུ་དང་ཀུན་རྟོག་གི་རྙོགས་མ་མང་དུ་སློང་བ་མཐོང་ངོ་། །རྐང་པ་གསུམ་པ་རིགས་ཡོད་ཕྱིར་ན། ཞེས་པའི་དོན་
ནི། སེམས་ཅན་ཐམས་ཅད་ལ་སངས་རྒྱ་རུང་གི་རིགས་ཡོད་དེ། དྲི་མ་གློ་བུར་བ་སྤང་རུང་དུ་གྲུབ་ཅིང་། ཡོན་ཏན་ཡེ་་་
ལྡན་གྱི་ཆོས་སྐུ་ཀུན་ལ་ཁྱད་མེད་པར་ཡོད་པར་གྲུབ་པས་སོ། །དེ་ལྟར་སངས་རྒྱུ་རུང་གི་རིགས་ཡོད་ན་ལུས་ཅན་དེ་དག་
སངས་རྒྱས་ཀྱི་སྙིང་པོ་ཅན་དུ་ངེས་ཏེ། དེ་དག་སངས་རྒྱས་པའི་གནས་སྐབས་ཡོད་ལ། སངས་རྒྱས་ཆོས་སྐུ་དེ་ཡང་ངོ་བོ་
འདུས་མ་བྱས་སུ་གྲུབ་པས་སྔ་ཕྱི་ལ་བཟང་ངན་གྱི་ཁྱད་པར་ངོ་བོའི་ཆ་ནས་མེད་པའི་ཕྱིར་རོ། །རིགས་པ་གསུམ་པ་་་་་
འདིས་རྒྱུ་ལས་འབྲས་བུ་སྐྱེད་པར་ཤེས་པ་བྱ་བ་བྱེད་པའི་རིགས་པ་ཡིན་ནོ། །འདིར་རྒྱུ་ཡོད་ཙམ་གྱིས་འབྲས་བུ་འབྱིན་་
པར་དཔོག་པ་ཙམ་མིན་ཏེ། ཆོས་ཉིད་དེ་བཞིན་ཉིད་ཀྱི་རིགས་ལ་འགྱུར་བ་མེད་པ་དང་། དེ་འབྲས་དུས་ངོ་བོ་ལ་བཟང་
ངན་མེད་པ་དང་། གློ་བུར་བའི་དྲི་མ་རྣམས་ཡུན་ཇི་ལྟར་རིང་ཡང་འབྲལ་རུང་ཡིན་པས་རིགས་དེ་སངས་རྒྱ་བ་ལ་ནམ་
ཡང་ཆུད་ཟ་བ་མི་སྲིད་པའི་གནད་ཀྱིས་སོ། །དེ་ལྟར་རྒྱུ་རིགས་ཡོད་པ་དེ་འབྲས་དུས་ཀྱི་ཆོས་སྐུ་དང་ངོ་བོ་ཁྱད་མེད་དང་།
འབྲས་དུས་ཀྱི་ཆོས་སྐུ་ཡོད་ན་དེ་སེམས་ཅན་གྱི་དུས་ནའང་འཕེལ་བྲི་མེད་པར་ཡོད་དགོས་པ་དང་། རྒྱུ་འབྲས་དང་སྔ་་
ཕྱིར་བཏགས་ཀྱང་དོན་ལ་ཆོས་དབྱིངས་འགྱུར་མེད་ཀྱི་ངོ་བོར་རོ་གཅིག་པའི་རིགས་པ་དེ་གསུམ་གྱིས་སེམས་ཅན་་་་་་
ཐམས་ཅད་དེ་བཞིན་གཤེགས་པའི་སྙིང་པོ་ཅན་དུ་འགྲུབ་སྟེ་དངོས་པོའི་སྟོབས་ཀྱིས་ཞུགས་པའི་རིགས་པ་ཡང་དག་གི་
ལམ་ནས་ནི། དེ་ལྟར་དེ་བཞིན་གཤེགས་པའི་སྙིང་པོ་སེམས་ཅན་ཐམས་ཅད་ལ་ཡོད་པར་སྒྲུབ་པའི་རིགས་པ་འདིས་་་་་
མཐར་ཐུག་གི་ཐར་པ་དང་། དེ་བཞིན་གཤེགས་པ་དང་ཆོས་ཐམས་ཅད་ཀྱི་གནས་ལུགས་དོན་དམ་པ་རྣམས་ཐ་དད་དུ་
མེད་ལ། དེ་ཡང་དེ་བཞིན་གཤེགས་པའི་སྙིང་པོ་ཉིད་ཀྱི་སྟོབས་ལས་བྱུང་བར་ཤེས་ན་མཐར་ཐུག་ཐེག་པ་གཅིག་ཏུ་་་་
འགྲུབ་ཀྱི། གཞན་དུ་བདེ་གཤེགས་སྙིང་པོ་ཞེས་པ་སེམས་ཅན་གྱི་ཁམས་ན་མེད་པ་དང་། སངས་རྒྱས་ཀྱི་དུས་ན་མེད་པ་
ས
183



དང༌། རྒྱུ་དུས་ཡོན་ཏན་མེད་པ་ལ་འབྲས་དུས་གསར་དུ་ཡོན་ཏན་ཅན་དུ་སྨྲ་བ་སོགས་ཐེག་པ་ཆེན་པོའི་དོན་ལ་རྒྱབ་་་
ཀྱིས་ཕྱོགས་པ་དག་གི་ལུགས་ལ་མཐར་ཐུག་ཐེག་གཅིག་བསྒྲུབ་པའི་རིགས་པ་སྲ་ཡས་པར་འགྱུར་རོ། །དེའི་ཕྱིར་ཐེག་པ་
མཆོག་གི་གནས་ལ་མོས་པ་རྣམས་ཀྱིས་གནས་འདི་ལ་ཤིན་ཏུ་བློ་གྲོས་འབྱོར་བར་བྱ་དགོས་སོ། །དེ་ལྟར་སེམས་ཅན་གྱི་་
དུས་ན་ཡོན་ཏན་ཡེ་ལྡན་གྱི་ཁམས་ཡོད་པར་བཞག་པ་དེ་ནི་བསམ་གྱིས་མི་ཁྱབ་པའི་གནས་ཟབ་མོ་ཡིན་པས་སངས་་་
རྒྱས་ཀྱིས་ཀྱང་འཁོར་རྣམས་ལ་དེའི་གསུང་གིས་ཡིད་ཆེས་པར་གྱིས་དང་མི་བསླུ་བར་འགྱུར་གྱི་རང་སྟོབས་ཀྱིས་ཤེས་པ་
པར་དཀའ་བའི་ཚུལ་གྱིས་བཀའ་སྩལ་པས་ཟབ་མོའི་མཐར་ཐུག་ཏུ་བསྟན་པ་ཡིན་པས། འདི་ལ་བློ་ཆུང་རྟོག་གེ་རྣམས་
རྒོལ་བ་བརྒྱུད་མར་བྱེད་དེ། སངས་རྒྱས་དང་སེམས་ཅན་གྱི་གཞི་མཐུན་གྱི་སེམས་ཡོད་པར་ཐལ་བ་སོགས་ཐ་སྙད་མ་་་
བརྟེན་པའི་ཀླན་ཀ་ཇི་སྙེད་པ་ནི་གྱི་ནར་སྨྲ་བ་སྟེ། ཇི་སྐད་དུ་དགོངས་པ་ངེས་པར་འགྲེལ་པའི་མདོ་ལས། འདུ་བྱེད་་་་་
ཁམས་དང་དོན་དམ་མཚན་ཉིད་ནི། །གཅིག་དང་ཐ་དད་བྲལ་བའི་མཚན་ཉིད་དེ། །གཅིག་དང་ཐ་དད་དུ་ཡང་གང་་་་
རྟོགས་པ། །དེ་དག་ཚུལ་བཞིན་མ་ཡིན་ཞུགས་པ་ཡིན། །ཞེས་གསུངས་པ་ལྟར། སེམས་ཀྱི་ཆོས་ཉིད་སྙིང་པོའི་ཁམས་དང་།
ཆོས་ཅན་གྱི་སེམས་གཉིས་གཅིག་ཐ་དད་གང་དུའང་ཁས་བླང་མི་དགོས་ལ། གནས་ཚུལ་ཆོས་ཉིད་ཀྱི་དོན་ལས་མ་་་་
འདས་ཀྱང་། སྣང་ཚུལ་འཁྲུལ་པ་སྲིད་པ་ལ་འགལ་བ་མེད་པར་མ་ཟད། དེ་ལས་གཞན་དུ་ཐར་པ་མེད་པའམ། སུ་ཡང་་
འཁྲུལ་མི་སྲིད་པ་སོགས་ཀྱི་སྐྱོན་དུ་འགྱུར་ལ། གནས་སྣང་མི་མཐུན་པ་ཡོད་པའི་ཕྱིར་འཁྲུལ་བའི་སེམས་ཅན་སྲིད་ཅིང་།
དེ་ལམ་ལ་ཞུགས་པས་འཁྲུལ་པ་སྤངས་ནས་སངས་རྒྱས་པའང་ཡོད་པར་འགྲུབ་པ་ཡིན་ནོ། །དོན་དམ་དཔྱོད་པའི་་་་
རིགས་པས་ཆོས་ཐམས་ཅད་སྟོང་པ་ཉིད་དུ་གྲུབ་ཀྱང་དེས་སྙིང་པོའི་ཡོན་ཏན་འགོག་པར་མི་འགྱུར་ཏེ་ཡོན་ཏན་བླ་ན་
མེད་པར་ཡོད་ཀྱང་ངོ་བོ་སྟོང་པར་འདི་བས་ཀྱང་ཞལ་གྱིས་བཞེས་པའི་ཕྱིར་རོ། །དེས་ན་འཁོར་ལོ་བར་བས་བསྟན་དོན་
ཀུན་བྱང་གི་ཆོས་ཐམས་ཅད་སྟོང་པར་བསྟན་པ་ནི་དེ་དེ་བཞིན་དུ་གྲུབ་སྟེ་བདེ་གཤེགས་སྙིང་པོའང་སྟོང་པ་ཉིད་ཀྱི་་་
རང་བཞིན་ཡིན་པའི་ཕྱིར་རོ། །འོན་ཀྱང་སྟོང་པའི་རང་བཞིན་ཅན་གྱི་སྐུ་དང་ཡེ་ཤེས་ཀྱི་སྣང་བ་དང་འདུ་འབྲལ་མེད་་
པས་ཁྱད་པར་དུ་བྱས་པའི་སྙིང་པོ་བསྟན་པ་འདི་འཁོར་ལོ་ཐ་མའི་ངེས་དོན་གྱི་མདོ་སྡེ་རྣམས་ཀྱི་དགོངས་པ་ཡིན་པས།
ཚུལ་དེ་ཙམ་གྱི་ཆ་ནས་འཁོར་ལོ་བར་བ་ལས་ལྷག་པའི་ཕྱིར། མདོ་སྡེ་དགོངས་འགྲེལ་ལས་འཁོར་ལོ་ཐ་མའི་དོན་ལ་་་་་་
མཆོག་ཏུ་བསྔགས་པའང་འཁོར་ལོ་ཐ་མར་གཏོགས་ཚད་མ་ཡིན་གྱི་སྙིང་པོ་བསྟན་པའི་ངེས་དོན་གྱི་ཕྱོགས་ནས་དེ་ལྟར་
གསུངས་པ་སྟེ། རིག་ཁམས་ནོར་བུ་སྦྱོང་བའི་དཔེ་བསྟན་པ་སོགས་མདོ་གཞན་གྱིས་དེ་ལྟར་གསལ་བར་ངེས་ནུས་སོ། །
དེས་ན་འཁོར་ལོ་བར་པར་བསྟན་པའི་སྟོང་པ་ཉིད་དང་། ཐ་མར་བསྟན་པའི་སྐུ་དང་ཡེ་ཤེས་དག་སྣང་སྟོང་ཟུང་དུ་་་་
ཆུད་པར་བྱ་དགོས་པས། འཁོར་ལོ་བར་བ་དང་ཐ་མའི་ངེས་དོན་གྱི་སྐོར་རྣམས་དབྱེ་གསལ་མེད་པར་གཉིས་ཀ་ངེས་་་་
དོན་ཀུན་མཁྱེན་ཀློང་ཆེན་རབ་འབྱམས་ཀྱིས་བཞེད་པ་འདི་ཁོ་ན་ལྟར་གཟུང་བར་བྱ་སྟེ། དེ་གཉིས་གཅིག་ངེས་དོན་་་་་
བྱས་ན་གཅིག་དྲང་དོན་བྱ་དགོས་པའི་འགལ་བ་མེད་པར་མ་ཟད། ཟུང་དུ་ཚོགས་པར་བྱས་ནས་བདེ་གཤེགས་སྙིང་པོ་
དེ་ལྟ་བུ་ལ་རྒྱུ་རྒྱུད་ཀྱི་དོན་དུ་བྱས་ནས་རྡོ་རྗེ་ཐེག་པའི་མན་ངག་གི་གནད་འབྱུང་བས་སངས་རྒྱས་ཀྱི་བསྟན་པ་དེ་དག་
184



གནད་གཅིག་ཏུ་འབབ་པར་ཤེས་དགོས་ཤིང་། མཐར་ཐུག་གི་དོན་འདི་ལ་ཀླུ་ཐོགས་རྣམ་གཉིས་སོགས་འཕགས་པ་་་་་
རྣམས་དགོངས་པ་གཅིག་སྟེ་ཆོས་དབྱིངས་བསྟོད་པ་དང་སེམས་འགྲེལ་ལ་སོགས་པ་དང་། རྒྱུད་བླ་མའི་འགྲེལ་པ་སོགས་
ཀྱིས་གསལ་བར་རྟོགས་པའི་ཕྱིར་རོ། །དེ་ལྟར་ཡང་སློབ་དཔོན་ཀླུ་སྒྲུབ་ཀྱིས། སྟོང་པ་ཉིད་ནི་སྟོན་པའི་མདོ། །རྒྱལ་བས་་
ཇི་སྙེད་གསུངས་པ་སྟེ། །དེ་དག་ཀུན་གྱིས་ཉོན་མོངས་ལྡོག །ཁམས་དེ་ཉམས་པར་བྱེད་མ་ཡིན། །ཞེས་གསུངས་པ་ལྟར་་་་
དོན་དམ་དཔྱོད་པས་དཔྱད་ནས་གྲུབ་འབྲས་མཐར་ཐུག་བདེན་པ་དབྱེར་མེད་རྡོ་རྗེ་ལྟ་བུའི་དོན། རྟོག་གེའི་ཤེས་པས་་
མི་ཕྱེད་པའི་དབྱིངས་ཡིན་པས་དོན་དམ་པ་ལ་བརྟེན་པའི་ཀླན་ཀ་འཇུག་པའི་གཞི་མེད་དོ། ། །
ད་ནི་ཁམས་དེ་དག་སེམས་ཅན་གྱི་རྒྱུད་ན་ཇི་ལྟར་བཞུགས་པའི་ཚུལ་བཤད་ན། གནས་ལུགས་རང་གི་ངོ་བོའི་་་་
དབང་དུ་བྱས་ན་ཆོས་ཐམས་ཅད་ཆོས་ཉིད་དེ་ཡི་ཀློང་དུ་ཆུད་ཅིང་ཆོས་ཉིད་རང་གི་ངོ་བོ་ལ་སྐྱེ་འགག་མེད་པར་མཉམ་
པ་ཉིད་དུ་གནས་ལ་འཁོར་འདས་ལ་སོགས་པའི་བཟང་ངན་དང་། ཕ་རོལ་ཚུ་རོལ་བདག་དང་གཞན་ཆེད་དང་། ཆུང་
བ་སོགས་ཀྱི་ཆ་དང་། སྔ་ཕྱིའི་དུས་ཀྱི་ཁྱད་པར་སོགས་མེད་དེ་ཆོས་དབྱིངས་ཐིག་ལེ་ཉག་གཅིག་འཕོ་འགྱུར་མེད་པའོ། །
གནས་ལུགས་ལ་དེ་ལྟར་ཡིན་ཀྱང་འཁྲུལ་བ་གློ་བུར་བའི་སྣང་ངོ་དང་བསྟུན་ན་འདི་ལྟར་ཁམས་གསུམ་འཁོར་བའི་ལུས་
སེམས་ཡུལ་གྱི་སྣང་བར་ཤར་ནས་ཆོས་ཉིད་ཀྱི་རང་བཞིན་མི་མཐོང་བའི་ཚེ་ནའང་། ཆོས་ཉིད་ནི་མེད་པ་མ་ཡིན་ཏེ་་་་
རང་གི་རང་བཞིན་ལས་གཡོ་བ་ཅུང་ཟད་ཀྱང་མེད་པར་ཡོད་པས་ན། སེམས་ཀྱི་ཆོས་ཉིད་དེ་ལྟ་བུ་གློ་བུར་གྱི་དྲི་མས་་་་
སྦུབས་སུ་བྱས་ནས་མི་མངོན་ཡང་བཅུད་དམ་དབུས་ན་སྙིང་པོའི་ཚུལ་གྱིས་གནས་པ་ལ་རིགས་སམ་སྙིང་པོ་ཞེས་བརྗོད་
དེ། དཔེར་ན་ས་འོག་གི་གཏེར་ལ་སོགས་པའི་དཔེ་དགུས་མཚོན་ནས་ཤེས་པར་བྱ་བར་གསུངས་སོ། །དེ་གློ་བུར་གྱི་དྲི་མ་
ལ་ལྟོས་ནས་མ་དག་པ་དང་། དག་མ་དག་ཅི་རིགས་པ་དང་། ཤིན་ཏུ་རྣམ་དག་གི་གནས་སྐབས་གསུམ་དུ་བཞག་ཀྱང་
ཁམས་རང་གི་ངོ་བོ་ལ་ཁྱད་པར་མེད་དེ། རྒྱུད་བླ་མ་ལས། སངས་རྒྱས་ཡེ་ཤེས་སེམས་ཅན་ཚོགས་ཞུགས་ཕྱིར། །རང་་་་་
བཞིན་དྲི་མེད་དེ་ནི་གཉིས་མེད་དེ། །སངས་རྒྱས་རིགས་ལ་དེ་འབྲས་ཉེར་བཏགས་པས། །འགྲོ་ཀུན་སངས་རྒྱས་སྙིང་པོ་
ཅན་དུ་གསུངས། །ཞེས་དང་། འདི་ཡང་རང་བཞིན་ཆོས་སྐུ་དང་། །དེ་བཞིན་ཉིད་དང་རིགས་ཀྱང་སྟེ། །ཞེས་དང་། མ་་་
དག་མ་དག་དག་པ་དང་། །ཤིན་ཏུ་རྣམ་དག་གོ་རིམ་བཞིན། །སེམས་ཅན་བྱང་ཆུབ་སེམས་དཔའ་དང་། །དེ་བཞིན་་་་་
གཤེགས་ཞེས་མཚན་གསོལ་ཏོ། །ཞེས་གསུངས་པ་བཞིན་ནོ། །དེ་ལྟར་མ་ཤེས་པར་བདེ་གཤེགས་སྙིང་པོ་ཞེས་པ་འཁར་་
གཞོང་ལ་རྒྱ་ཤུག་བརྟེན་པ་ལྟར་ཕུང་ལྔའི་གཟེབ་ཤེད་ན་འཁྲུལ་དང་མ་འཁྲུལ་བློ་གཉིས་སྣང་མུན་བཞིན་དུ་འགྲོགས་པ་
ཞིག་གི་རྣམ་པ་ཡིད་ལ་བཟུང་ནས་དགག་སྒྲུབ་ཀྱང་དེ་དང་འཚམ་པར་བྱེད་པ་ནི་ཐེག་ཆེན་གྱི་དགོངས་དོན་ལ་རང་་་་
ཉིད་ཕྱོགས་སུ་མ་ཕྱིན་པའི་འོ་དོད་ཙམ་དུ་ཟད་དོ། །དེ་བས་ན་ཐེག་ཆེན་ལ་བློ་མ་སྦྱངས་པའི་རྟོག་གེ་ངན་པའི་ཁྲོད་སྙིང་
པོའི་གཏམ་འདི་བསྒྲགས་ཀྱང་དོན་མེད་ལ། ཟབ་མོའི་གཏམ་འདི་ལྟ་བུ་བྱིས་པ་དང་། མུ་སྟེགས་ཅན་ལ་བསྟན་བྱ་མ་་་
ཡིན་ཏེ། དེ་དག་ཆོས་ཟབ་མོ་འདི་མཉན་པའི་སྣོད་དུ་མི་རུང་བས་ན་དེ་ལ་བདག་མེད་པ་དང་། མི་རྟག་པ་སོགས་ལས་
བརྩམས་ཏེ་ཆོས་བསྟན་ཅིང་དེ་རིགས་པས་སྒྲུབ་དགོས་ཀྱི། སྙིང་པོ་བསྟན་པ་དོན་མེད་དེ་ཚུར་མཐོང་ཁོ་ནས་སྒྲུབ་མི་་་་
185



ནུས་པས་སྒྲོ་སྐུར་གྱི་གནས་སུ་འགྱུར་བའི་ཕྱིར་རོ། །ནང་པའི་གྲུབ་མཐའ་འོག་མ་ནས་བློ་སྦྱངས་ཏེ་སྟོང་པ་ཆེན་པོ་རྣམ་
གྲངས་མིན་པའི་དོན་ལ་ངེས་པ་ཁྱད་པར་ཅན་སྐྱེས་པ་དག་ལ་རིམ་བཞིན་བདེ་གཤེགས་སྙིང་པོའི་གཏམ་བསྟན་ན་་་་་་
གདོད་ཡིད་ཆེས་པར་འགྱུར་རོ། །དེས་ན་ལམ་རྣམ་དག་ཡིན་ཀྱང་རིགས་པས་སྒྲུབ་མི་ནུས་ཏེ་མྱོང་བས་རྟོགས་དགོས་སོ་
ཞེས་པ་དང༌། ཚུར་མཐོང་གི་ལམ་དུ་མ་གྱུར་ན་ལམ་ཡང་དག་མིན་ནོ་སྙམ་པའི་རྨོངས་མཚང་བརྟོལ་ནས་ལམ་སྒྲུབ་ཚུལ་
གྱི་གནད་ལ་མཁས་པར་བྱ་དགོས་སོ། །ད་ནི་ཁམས་ཀྱི་རང་བཞིན་ལ་ལོག་པར་རྟོག་པའི་ཕྱོགས་འགའ་ཞིག་བཟློག་པ་ལ། .
མི་སྟོང་པར་བདེན་གྲུབ་ཏུ་ལྟ་བ་བཟློག་པ། སྟོང་པ་ཕྱུང་ཆད་དུ་ལྟ་བ་བཟློག་པ། མི་རྟག་པར་འདུས་བྱས་སུ་འཛིན་པ་་་
བཟློག་པའོ། །དང་པོ་ནི་ཇི་སྐད་དུ། འཕགས་པ་ལང་ཀར་གཤེགས་པ་ལས། བྱང་སེམས་བློ་གྲོས་ཆེན་པོས་བཅོམ་ལྡན་་་་
འདས་ལ་གསོལ་པ། སངས་རྒྱས་ཀྱིས་མདོ་སྡེ་ལས་དེ་བཞིན་གཤེགས་པའི་སྙིང་པོ་དྲི་མའི་སྦུབས་སུ་གནས་པ་རྟག་་་་
བརྟན་ཐེར་ཟུག་ཏུ་གསུངས་པ་དེ་མུ་སྟེགས་བྱེད་ཀྱི་བདག་ཏུ་སྨྲ་བ་དང་ཇི་ལྟར་མི་འདྲ་ལགས། མུ་སྟེགས་བྱེད་རྣམས་་་
ཀྱང་ཡོན་ཏན་མེད་པ་སོགས་ཀྱིས་བདག་ཏུ་སྨྲ་བ་ཡིན་ཅེས་དྲིས་པའི་ལན་དུ། བཅོམ་ལྡན་འདས་ཀྱིས་བཀའ་སྩལ་པ།
དེ་ནི་མི་མཚུངས་ཏེ། སངས་རྒྱས་རྣམས་ཀྱིས་རྣམ་ཐར་སྒོ་གསུམ་དང་མྱ་ངན་ལས་འདས་པ་དང་མ་སྐྱེས་པའི་ཚིག་གི་
དོན་རྣམས་ལ་དེ་བཞིན་གཤེགས་པའི་སྙིང་པོར་བསྟན་པར་བྱས་ནས། བྱིས་པ་རྣམས་བདག་མེད་པས་འཇིགས་པར་་་་་
གྱུར་པའི་གནས་རྣམ་པར་སྤང་བའི་དོན་དུ་དེ་བཞིན་གཤེགས་པའི་སྙིང་པོའི་སྒོ་བསྟན་པའི་རྣམ་པར་མི་རྟོག་པའི་
གནས་སྣང་བ་མེད་པའི་སྤྱོད་ཡུལ་སྟོན་ཏེ་འདི་ལ་བློ་གྲོས་ཆེན་པོ། མ་འོངས་པ་དང་ད་ལྟར་བྱུང་བའི་བྱང་ཆུབ་སེམས་
དཔའ་སེམས་དཔའ་ཆེན་པོ་རྣམས་ཀྱིས་བདག་ཏུ་མངོན་པར་ཞེན་པར་མི་བྱའོ། །ཞེས་གསུངས་པ་དང་། གཞན་ཡང་་་་
དངོས་པོའི་འདུ་ཤེས་ཅན་ལ་ཐར་པ་མེད་པར་གསུངས་པ་དང་། རང་གི་ངོ་བོ་མ་སྟོང་ན་ཆོས་གཞན་གྱིས་སྟོང་པ་ཡོད་
ཀྱང་སྟོང་གོ་མི་ཆོད་དེ། སྟོང་པ་བདུན་གྱི་ནང་ནས་ཐ་ཤལ་བ་གཅིག་གཅིག་གིས་སྟོང་པ་སྟེ། དེ་སྤང་བར་བྱ་ཞེས་སོགས་
མཐའ་ཡས་པ་དང་། གཞན་ཡང་བློ་གྲོས་ཆེན་པོ་དེ་བཞིན་གཤེགས་པ་རྟག་པ་མ་ཡིན་མི་རྟག་པ་ཡང་མ་ཡིན་ནོ། །དེ་་་
ཅིའི་ཕྱིར་ཞེ་ན་འདི་ལྟ་སྟེ་གཉིས་ཀར་ཡང་ཉེས་པ་འགྱུར་བའི་ཕྱིར་རོ། །ཞེས་དང༌། སྤྲོས་པ་བདུད་ཀྱིས་བཟུང་བ་ཡིན། །
ཡོད་དང་མེད་ལས་འདའ་བར་བྱ། །ཞེས་དང་། ཆོས་མཆོག་མྱ་ངན་འདས་པ་ལས་ལྷག་པའི་ཆོས་ཤིག་ཡོད་ན་དེ་ཡང་སྒྱུ་
མ་དང་རྨི་ལམ་ལྟ་བུའོ། །ཞེས་པ་ལ་སོགས་པའི་ལུང་གི་དོན་དེ་བཞིན་དུ། རིགས་པས་དཔྱད་ན་ཡང་བདེ་གཤེགས་སྙིང་
པོ་ངོ་བོ་སྟོང་པ་ཡིན་པའི་གནད་ཀྱིས་སེམས་ཀྱི་ཆོས་ཉིད་དུ་རུང་བ། ཡུལ་ཐམས་ཅད་ཁྱབ་པ། དུས་ཇི་སྲིད་དུ་རྟག་པ།
བསམ་གྱིས་མི་ཁྱབ་པ། ཡོན་ཏན་རྣམ་པ་ཐམས་ཅད་པར་རིས་མེད་དུ་འཆར་བ་ཡིན་གྱི། རང་གི་ངོ་བོ་མི་སྟོང་པར་་་་་
བདེན་པར་གྲུབ་པ་ལ་ཆོས་གཞན་གྱི་ཆོས་ཉིད་དུ་རུང་བ་སོགས་རྣམ་པ་ཀུན་ཏུ་མི་སྲིད་ཅིང་དོན་དམ་དཔྱོད་པའི་ཚད་
མས་གཏན་ལ་ཕབ་པའི་འགྲུབ་འབྲས་སུ་ཡང་མི་བཏུབ་སྟེ་ཆོས་ཐམས་ཅད་བདེན་མེད་དུ་དཔྱོད་པའི་ལག་རྗེས་་་་་
བདེན་གྲུབ་གཅིག་འགྲུབ་པ་ནི་སྣང་བ་ལས་མུན་པ་ལྟར་གནས་མ་ཡིན་པའི་ཕྱིར་རོ། །ཐ་སྙད་དཔྱོད་པའི་ཚད་མས་ཀྱང་
བདེན་གྲུབ་མི་འགྲུབ་སྟེ། དེའི་ངོར་བདེན་པར་གྲུབ་ཀྱང་དེ་ཙམ་གྱིས་ཆོས་དེ་མི་སྟོང་པར་རྣམ་པ་ཀུན་ཏུ་འགྲུབ་མི་ནུས་
186



པའི་ཕྱིར་རོ། །ཚད་མ་གཉིས་ཀྱིས་སྒྲུབ་མ་ནུས་པར་གྱུར་པ་ལ་སྒྲུབ་བྱེད་ནམ་མཁའི་མེ་ཏོག་གི་རྗེས་སུ་འགྲོ་བས་དེ་སྒྲུབ་
པ་དོན་མེད་ཀྱི་ངལ་བར་ཟད་དོ། །གཉིས་པ་ནི། སྣང་སྟོང་ཟུང་འཇུག་གི་དབྱིངས་ཕྱོགས་མ་གོ་བ་དག་རྣམ་གྲངས་པའི་
དོན་དམ་མེད་དགག་ཙམ་ལ་རིགས་དང་ཆོས་དབྱིངས་དང་སྟོང་ཉིད་དུ་བཟུང་ནས་ཡོན་ཏན་ཡེ་ལྡན་དུ་སྨྲ་བའི་གཞུང་
་ ལ་འགལ་བ་སྒྲུབ་པ་ནི་ཤིན་ཏུ་མི་རུང་སྟེ། ཡེ་ཤེས་ཕྱག་རྒྱའི་ཏིང་ངེ་འཛིན་གྱི་མདོ་ལས། ཆོས་འདོད་མ་ཡིན་རྙེད་པ་་་་
དོན་གཉེར་བ། །བསྡམས་པ་མིན་དག་བྱང་ཆུབ་སློབ་བོ་ཞེས། །སྨྲ་འགྱུར་ཁ་ཅིག་ཕྱི་མའི་དུས་འབྱུང་སྟེ། །སྨྲ་ལ་དགའ་་་
ཞིང་ཐམས་ཅད་སྟོང་ཞེས་སྨྲ། །ཞེས་དང་། སྟོང་ཉིད་མ་སྐྱེས་སུས་ཀྱང་བྱས་མ་ཡིན། །མ་མཐོང་འོང་བ་མ་ཡིན་འཕོ་མིན་
ན། །དམིགས་ནས་བདག་ཅག་སྟོང་ཉིད་ལེགས་བསླབས་ཞེས། །འཛེར་བ་དེ་དག་ཆོས་ཀྱི་རྐུན་པོ་ཡིན། །ཞེས་དང་། མེད་
པའི་ཆོས་ལ་ཡོངས་སུ་རྟོག་པ་ན། །བྱིས་པ་གང་ཡིན་གཡོ་བ་དེ་ཡིས་བཅིངས། །ཞེས་དང་། སྡུད་པ་ལས། ཕུང་འདི་སྟོང་
ཞེས་རྟོགས་ནའང་བྱང་ཆུབ་སེམས་དཔའ་ནི། །མཚན་མ་ལ་སྤྱོད་སྐྱེ་མེད་གནས་ལ་དད་མ་ཡིན། །ཞེས་དང་། ཏིང་འཛིན་
རྒྱལ་པོ་ལས། ཡོད་དང་མེད་ཅེས་བྱ་བ་གཉིས་ཀ་མཐའ། །གཙང་དང་མི་གཙང་འདི་ཡང་མཐའ་ཡིན་ཏེ། །དེ་ཕྱིར་གཉིས་
ཀའི་མཐའ་ནི་རབ་སྤངས་ནས། །མཁས་པ་འབྲས་ལའང་གནས་པ་ཡོང་མི་བྱེད། །ཅེས་དང་། སོར་ཕྲེང་ལ་ཕན་པའི་མདོ་
ལས། ཀྱེ་མ་འཇིག་རྟེན་ན་དམ་པའི་ཆོས་འཇིག་པའི་སྐྱེས་བུ་གཉིས་ཡོད་དེ། གང་ཤིན་ཏུ་སྟོང་པ་ཉིད་དུ་ལྟ་བ་དང་།
གང་འཇིག་རྟེན་ན་བདག་ཏུ་སྨྲ་བ་འདི་གཉིས་ནི་དམ་པའི་ཆོས་འཇིག་པ་དང་། དམ་པའི་ཆོས་ཁས་འབུབས་པའོ་ཞེས་
དང༌། ལྟ་བ་ཀུན་འབྱིན་བྱེད་ཀྱི་གཉེན་པོ་སྟོང་ཉིད་ལ་དངོས་དངོས་མེད་དུ་ཞེན་ན་གསོར་མི་རུང་བའི་ལྟ་བར་གསུངས་
པ་དང་། སྟོང་མི་སྟོང་གང་ཡང་དམིགས་པ་ལས་མ་འདས་ལ་དེ་ཀུན་སྤང་དགོས་པར་མདོ་བསྟན་བཅོས་རྣམས་ལས་་་་
ཡང་ཡང་གསུངས་སོ། །རིགས་པས་བརྟགས་ན་ཡང་བདེན་གྲུབ་བཅད་ཙམ་གྱི་མེད་དགག་གི་ལྡོག་ཆ་དེ་དགག་བྱ་་་་
བཅད་པ་འཛིན་པའི་རྟོག་བཅས་ཀྱིས་བཏགས་པ་ཙམ་ལས་གནས་ལུགས་སྒྲོ་འདོགས་བྲལ་བའི་ཕྱོགས་སུ་མ་ཕྱིན་པར་
གཏིང་རྙེད་སླ་བའི་ཕྱིར་འདིར་མང་དུ་བརྗོད་མི་དགོས་སོ། །བདེན་སྟོང་མེད་དགག་གི་ཆ་ཙམ་ཆོས་དབྱིངས་དང་་་་་་
གནས་ལུགས་མཚན་ཉིད་པ་མིན་ཀྱང་། ལས་དང་པོ་བས་དེ་ལ་འཇུག་པའི་སྒོ་ཙམ་དུ་ཡིད་ལ་བྱ་བར་འོས་པ་ཡིན་ཅིང་།
མདོ་ལས། འཇམ་དཔལ་བྱང་ཆུབ་སེམས་དཔའ་གང་ལ་ལས་ལྷའི་ལོ་སྟོང་དུ་དཀོན་མཆོག་གསུམ་ལ་ཅི་དགོས་པ་བྱིན་་
པ་བས། བྱང་ཆུབ་སེམས་དཔའ་གཞན་ཞིག་ཐ་ན་སེ་གོལ་གཏོགས་པ་སྲིད་དུ་འདུ་བྱེད་ཐམས་ཅད་ནི་མི་རྟག་པའོ། །
འདུ་བྱེད་ཐམས་ཅད་ནི་སྡུག་བསྔལ་བའོ། །འདུ་བྱེད་ཐམས་ཅད་ནི་སྟོང་པའོ། །འདུ་བྱེད་ཐམས་ཅད་ནི་བདག་མེད་་་་་
པའོ་སྙམ་དུ་དཔྱད་ན་དེ་དེ་བས་བསོད་ནམས་ཆོས་གྲངས་མེད་པ་སྐྱེད་པར་བྱེད་དོ། །ཞེས་གསུངས་པ་བཞིན་ནོ། །
གསུམ་པ་ནི། གཞི་བདེ་བར་གཤེགས་པའི་སྙིང་པོ་ཉི་མ་སྤྲིན་དང་བྲལ་བ་ལྟར་ཇི་བཞིན་པ་མངོན་དུ་གྱུར་པའི་རྣམ་པ་་
ཐམས་ཅད་མཁྱེན་པའི་ཡེ་ཤེས་དེ་རྟོག་མི་རྟག་གང་ཡིན་སྙམ་ན་མདོ་རྣམས་ལས་རྣམ་མཁྱེན་ཉིད་རེས་རྟག་པར་ཡང་་
གསུངས། རེས་མི་རྟག་པར་ཡང་གསུངས་མོད་ཀྱི་དེའི་དོན་ནི་འདི་ལྟ་སྟེ། གནས་ཡོངས་སུ་མ་གྱུར་པའི་གདུལ་བྱ་གཞན་
གྱི་བསམ་ངོ་དང་བསྟུན་ཏེ་རྣམ་མཁྱེན་མི་རྟག་ཅེས་ལུང་ལས་གསུངས་ཤིང་། རིགས་པ་ཡང་རྣམ་འགྲེལ་ལས། ཚད་མ་་
187



རྟག་པ་ཉིད་ཡོད་མིན། །དངོས་ཡོད་རྟོགས་པ་ཚད་ཕྱིར་དང༌། །ཤེས་བྱ་མི་རྟག་པ་ཉིད་ཀྱི། །དེ་མི་རྟག་པ་ཉིད་ཕྱིར་རོ། །
ཞེས་གསུངས་ཏེ། སེམས་བསྐྱེད་པ་དང་སྟོང་ཉིད་གོམས་པ་ལ་སོགས་ལམ་གྱི་རྒྱུད་ལས་རྣམ་མཁྱེན་འབྱུང་གི་རྒྱུ་མེད་དུ་
འབྱུང་བ་མི་རིགས་པ་དང་། དེ་ཆོས་ཐམས་ཅད་ལ་མངོན་སུམ་པའི་ཚད་མ་ཡིན་པའི་ཕྱིར། ཚད་མ་སྟེ་མི་བསླུ་བའི་བློ་་
ཡིན་ན་རྟག་པ་ཞིག་མེད་དེ་དངོས་པོ་ཡོད་པ་ལ་དེ་དེ་བཞིན་འཇལ་བ་ཚད་མ་ཡིན་ལ། དེའི་ཡུལ་ཤེས་བྱ་ནི་མི་རྟག་པ་་
ཉིད་ཀྱི་ཕྱིར་འཇལ་བྱེད་ཚད་མ་དེ་ཡང་མི་རྟག་སྟེ་རིམ་ཅན་དུ་འབྱུང་གི རྟོག་པ་ཡིན་ན་དོན་བྱེད་པའི་ནུས་པས་སྟོང་་
པར་ཚད་མས་གྲུབ་པའི་ཕྱིར་ཡུལ་འཇལ་བ་ལ་སོགས་པའི་བྱེད་པ་མཐའ་དག་གིས་སྟོང་པར་ངེས་པས་ན་རྣམ་མཁྱེན་པ་
ནི་རྟག་པར་ཤིན་ཏུ་མི་རིགས་ཏེ་མི་རྟག་པར་འགྲུབ་ལ། དེ་བཞིན་དངོས་པོ་ཐམས་ཅད་མི་རྟག་པ་དང་། དངོས་མེད་ལ་
རྟག་པར་བཏགས་ཀྱང་རྟག་རྒྱུའི་གཞི་མེད་པས་རྟག་པ་མཚན་ཉིད་པའི་ཆོས་གང་ཡང་མི་རྙེད་པར་འགྱུར་རོ། །ཚུལ་་་
འདི་ནི་ཕྱི་རོལ་མུ་སྟེགས་ཅན་དང་། བསམ་གྱིས་མི་ཁྱབ་པའི་ཆོས་ཉིད་ཀྱི་ངོ་བོར་གནས་གྱུར་པའི་ཚུལ་ལ་བློ་མ་སྦྱངས་
པའི་ཐེག་པ་ཐུན་མོང་པའི་ངོར་དེ་ལྟར་སྒྲུབ་དགོས་ཏེ། རྣམ་ཤེས་ཀྱི་ངོར་སྣང་ཚུལ་ལ་དེ་ལས་གཞན་དུ་འཆར་བའི་་༌་༌་
ཐབས་ཅི་ཡང་མེད་དོ། །འོན་ཀྱང་གནས་ཡོངས་སུ་གྱུར་པའི་ཡེ་ཤེས་ཀྱི་གཟིགས་པའི་དབང་དུ་བྱས་ན་རྣམ་མཁྱེན་རྟག་
པར་འགྲུབ་སྟེ་དེ་མི་རྟག་པའི་སྒྲུབ་བྱེད་དུ་བཀོད་པའི་ཤེས་བྱ་སྐད་ཅིག་མར་སྐྱེ་འགག་བྱེད་པ་དང་། ཡུལ་ཅན་ཡེ་ཤེས་
ཀྱང་སྐད་ཅིག་རིམ་ཅན་དུ་འབྱུང་བ་སོགས་ནི་གནས་ཡོངས་སུ་མ་གྱུར་པ་རྣམས་ཀྱི་སྣང་ངོར་དེ་ལྟར་སྣང་བར་ཟད་ཀྱི།
གནས་ཚུལ་དོན་ལ་དེ་ཁོ་ན་ལྟར་གྲུབ་པ་ནི་མ་ཡིན་ཏེ། ཆོས་གང་ཡང་སྐད་ཅིག་གཅིག་ཏུ་སྐྱེ་བའོང་མེད་ན། དེས་་་་་
བརྩམས་པའི་དུས་ཀྱི་གོ་རིམ་སོགས་མ་གྲུབ་པ་ལྟ་ཅི་སྨོས་ཏེ། དཔེར་ན་རྨི་ལམ་རང་ངོའི་སྣང་བ་ལ་སྔ་ཕྱིའི་དུས་ཀྱི་་་་
མཐའ་དང་ཕྱོགས་ཀྱི་ཆ་མུ་མེད་པར་སྣ་ཚོགས་སུ་སྣང་ཡང་དེ་ལྟར་མ་གྲུབ་པ་བཞིན་ནོ། །དེས་ན་ཆོས་ཉིད་སྐྱེ་འགག་་་་
མེད་པའི་དོན་དེ་བཞིན་དུ་གནས་ཡོངས་སུ་གྱུར་པའི་ཡེ་ཤེས་མཐར་ཐུག་པ་ན། ཤེས་དང་ཤེས་བྱ་དབྱེར་མེད་པའི་ཡེ་་་
ཤེས་ཀྱི་སྐུ་ཡིན་ཅིང་། གནས་མ་གྱུར་པའི་སྐབས་ན་ཡང་སེམས་ཀྱི་གཤིས་སམ་ཆོས་ཉིད་ཟུང་འཇུག་རང་བཞིན་གྱིས་་་
འོད་གསལ་བ་ནི་འགྱུར་བ་མེད་པའི་ཕྱིར། སྔ་ཕྱིའི་ཁྱད་མེད་པར་རང་བཞིན་དུ་གནས་པའི་རིགས་ཞེས་བྱ་ལ། འགྱུར་་
བཅས་གློ་བུར་འབྲལ་རུང་གི་དྲི་མ་གང་དག་སྐད་ཅིག་མའི་སྐྱེ་འགག་རིམ་གྱིས་འབྱུང་བ་དང་། འཁོར་འདས་དང་་་་
བཟང་ངན་ལ་སོགས་པའི་མི་མཉམ་པ་འདི་ནི་གནས་མ་གྱུར་པའི་གཉིས་སྣང་ཅན་ལ་དེ་ལྟར་བསླུ་མེད་བསྙོན་མེད་དུ་
སྣང་ཡང་། གཤིས་ལ་སྐྱེ་འགག་དང་གཉིས་ཆོས་མ་གྲུབ་པར་མཉམ་པ་ཆེན་པོར་གནས་པ། དེའི་ངང་དུ་ཕྱོགས་ཀྱི་ཆ་་་
དང་དུས་ཀྱི་འགྱུར་བ་ཐམས་ཅད་འུབ་ཆུབ་ཅིང་། དེ་ནི་འཕགས་པ་རྣམས་ཀྱི་སོ་སོ་རང་རིག་པའི་ཡེ་ཤེས་ཀྱི་ཡུལ་དུ་་་
ཡོད་པ་ཡིན་ཅིང་། དུས་གསུམ་གྱི་འགྱུར་བས་བསླད་དུ་མེད་པས་ན་དེ་ལ་རྟག་པ་ཆེན་པོའི་ཐ་སྙད་ཅིས་མི་གདགས་ཏེ།
ཡོད་པ་གང་ཞིག་སྐད་ཅིག་གི་སྐྱེ་འགག་ཅན་མིན་པའི་ཕྱིར་རོ། །འདི་ལྟར་འགྱུར་བ་ཅན་དངོས་པོ་ཐམས་ཅད་དང་་་་་
དངོས་མེད་ནམ་མཁའ་ལ་སོགས་པ་ཕྱོགས་དུས་ཀྱི་ཤེས་བྱ་ཐམས་ཅད་རོ་མཉམ་པར་ཆོས་ཉིད་དེའི་ཁོངས་སུ་ཆུད་ཀྱང་།
ཆོས་ཉིད་དེ་འགྱུར་བ་ཅན་ལ་སོགས་པའི་ཆོས་ཅན་གང་གིས་ཀྱང་བསྡུས་པ་མ་ཡིན་ཏེ། དཔེར་ན་ནམ་མཁའི་ཁོངས་སུ་
188



སྤྲིན་འདུས་ཀྱང་། སྤྲིན་གྱི་ཁོངས་སུ་ནམ་མཁའ་མི་འདུས་པ་བཞིན་ནོ། །དེས་ན་ཆོས་ཉིད་མཉམ་པ་ཆེན་པོ་དབྱིངས་་་
འོད་གསལ་བའི་གཤིས་དེ་ནི་རང་བྱུང་གི་ཡེ་ཤེས་ཉག་གཅིག་གི་རང་བཞིན་གྱིས་དངོས་པོ་ཀུན་ལ་ཁྱབ་པར་ལྷན་སྐྱེས་
སུ་གནས་ཀྱང་། གློ་བུར་གྱི་དྲི་མ་ཅན་ལ་རང་གི་རང་བཞིན་མངོན་དུ་མ་གྱུར་པ་ན། དྲི་མ་དེ་སེལ་བྱེད་ལམ་ལྔས་བསྡུས་
པའི་སྤང་རྟོགས་ཀྱི་མཐུ་ལས་ཤེས་དང་ཤེས་བྱ་དབྱེར་མེད་པའི་ཡེ་ཤེས་ཆེན་པོ་དེ་ཐོབ་པ་ན། རང་བྱུང་གི་ཡེ་ཤེས་་་་་
འགྱུར་བ་མེད་པའི་ཤེས་པ་ཐམས་ཅད་ཆོས་ཉིད་ཀྱི་གཤིས་སུ་རོ་མཉམ་པར་མི་རྟོག་བཞིན་འབད་མེད་ལྷུན་གྲུབ་ཏུ་་་་
མཁྱེན་པའི་རྣམ་པ་ཐམས་ཅད་མཁྱེན་པའི་ཡེ་ཤེས་འཐོབ་བོ། །འོན་ཀྱང་ཚུལ་དེས་རང་བྱུང་གི་ཡེ་ཤེས་རྒྱུ་ལས་སྐྱེ་བར་
མི་འགྱུར་ཏེ། ཡང་དག་པར་གློ་བུར་དྲི་བྲལ་གྱི་ཆོས་སྐུ་དེ་བྲལ་བའི་འབྲས་བུར་སོང་བ་ཡིན་ལ། རྒྱུད་ལས་གསར་དུ་སྐྱེ་་
བ་ལྟར་སྣང་བ་ཡང་གནས་མ་གྱུར་པའི་སྣང་ཚུལ་ལ་དེ་ལྟར་སྣང་བར་ཟད་ཀྱི། ཡང་དག་པའི་དོན་དུ་ཆོས་ཉིད་ཀྱི་རང་
བཞིན་ཆོས་ཀྱི་སྐུའི་ངོ་བོ་ལ་སྐྱེ་འཇིག་མེད་པར་ཆོས་ཐམས་ཅད་གདོད་ནས་མཉམ་པ་ཉིད་དུ་མངོན་པར་སངས་རྒྱས་་
པའམ། གཟོད་མ་ནས་ཞི་བ་མྱ་ངན་ལས་འདས་པ། རང་བཞིན་གྱིས་འོད་གསལ་བ་སོགས་ཟབ་མོའི་མདོ་སྡེ་རྣམས་ཀྱི་་
དགོངས་པ་མཐར་ཐུག་འདི་དག་པའི་སེམས་དཔའ་རྣམས་ཀྱིས་ཀྱང་བསམ་པར་དཀའ་བའི་གནས་ཡིན་ན་ཕལ་བས་་་
ལྟ་ཅི་སྨོས། འོན་ཀྱང་ཚུལ་བཞིན་ཡིད་ཆོས་སྐྱེས་ན་ཕྱིར་མི་ལྡོག་པར་ལུང་བསྟན་ཐོབ་པ་དང་མཚུངས་པར་བསྔགས་་་་་
པའི་ཕྱིར་ཚུལ་འདི་ལ་མོས་པར་བྱའོ། །ཚུལ་དེ་ལྟར་དེ་བཞིན་གཤེགས་པའི་ཡེ་ཤེས་ཀྱི་སྐུ་རྟག་པར་བལྟས་ན་བསོད་་་་་་
ནམས་འབྱུང་སྟེ། རབ་ཏུ་ཞི་བ་རྣམ་པར་ངེས་པའི་ཆོ་འཕྲུལ་གྱིས་ཏིང་ངེ་འཛིན་ཞེས་པའི་མདོ་ལས་འཇམ་དཔལ་་་་་
རིགས་ཀྱི་བུའམ་རིགས་ཀྱི་བུ་མོ་གང་ལ་ལས་ལྷའི་བསྐལ་པ་བྱེ་བར་ཕྱོགས་བཅུའི་འཇིག་རྟེན་གྱི་ཁམས་རེ་རེར་འཁོར་་
བཞི་ལ་ཅི་འདོད་པའི་སྦྱིན་པ་བྱིན་པ་བས། རིགས་ཀྱི་བུའམ་རིགས་ཀྱི་བུ་མོ་གང་གཞན་གྱིས་མཐུན་པར་བྱ་བའི་དོན་དུ་
གཡོས། དེ་བཞིན་གཤེགས་པ་ནི་རྟག་པའོ། །དེ་བཞིན་གཤེགས་པ་ནི་གཡུང་དྲུང་ངོ་། །ཞེས་ཚིག་ཏུ་སྨྲ་ན་ཡང་དེ་དེ་བས་
ཆོས་བསོད་ནམས་གྲངས་མེད་པ་སྐྱེད་པར་བྱེད་དོ། །ཞེས་དང་། མྱ་ངན་ལས་འདས་པ་ཆེན་པོའི་མདོ་ལས། འོད་སྲུངས་
རིགས་ཀྱི་བུའམ་རིགས་ཀྱི་བུ་མོ་དག་ནི་རྟག་ཏུ་རྩེ་གཅིག་པའི་སེམས་ཀྱིས་སངས་རྒྱས་རྟག་པ་དང་གནས་པའོ་ཞེས་བྱ་
བའི་ཚིག་འདི་གཉིས་ལ་ནན་ཏན་བྱའོ། །ཞེས་དང་། གང་གིས་བསམ་གྱིས་མི་ཁྱབ་པ་དེ་ལ་རྟག་པའི་འདུ་ཤེས་ཀྱིས་ནན་
ཏན་བྱེད་ན་དེ་ནི་སྐྱབས་སུ་འགྲོ་བའི་གནས་ཡིན་ནོ། །ཞེས་སོགས་དང་། དེ་བཞིན་གཤེགས་པའི་སྐུ་ལ་མི་རྟག་པར་བལྟ་
བ་ལ་སྐྱབས་འགྲོ་ཙམ་ཡང་མེད་པ་དང་། རྡོ་རྗེའི་སྐུ་ལ་མི་རྟག་པར་བལྟས་ན་ཉེས་དམིགས་ཚད་མེད་པ་འབྱུང་བར་་་་
མདོ་ལས་གསུངས་པ་ལྟར་ཤེས་པར་བྱས་ནས་ཡང་དག་པའི་དོན་ལ་གུས་པར་བྱ་དགོས་སོ། །དེ་ལྟར་བདེ་བར་གཤེགས་
པའི་སྙིང་པོ་རང་གི་ངོ་བོ་ནི་ཡོད་མེད་རྟག་ཆད་ལ་སོགས་པའི་སྤྲོས་པ་ཐམས་ཅད་བྲལ་བ་བདེན་པ་དབྱེར་མེད་ཐིག་ལེ་
ཉག་གཅིག་མཉམ་པ་ཉིད་དེ། གནས་ལུགས་དེའི་ངང་དུ་སྣང་སྲིད་ཀྱི་ཆོས་ཐམས་ཅད་རོ་གཅིག་པ་དེ་ཁོ་ན་ཉིད་དུ་གྱུར་
པ་དེ་དེ་བཞིན་དུ་མཐོང་བ་ནི་ཡང་དག་པ་བསལ་བཞག་མེད་པའི་དོན་མཐོང་བས་འཛིན་པ་མཐའ་དག་དང་བྲལ་བ་
ནི་དོན་དམ་རྟོགས་པའི་ལྟ་བ་བཟང་པོ་སྟེ། བྱང་ཆུབ་ཀྱི་ཕྱོགས་བསྟན་པ་ཞེས་པའི་མདོ་ལས། འཇམ་དཔལ་སུས་ཆོས་་
189



ཐམས་ཅད་མི་མཉམ་པ་མེད་ལ་གཉིས་སུ་མེད་པར་མཐོང་བ་འདི་ནི་ཡང་དག་པའི་ལྟ་བའོ། །ཞེས་དང་། ནམ་མཁའ་་་
མཛོད་ཀྱིས་ཞུས་པའི་མདོ་ལས། དངོས་དང་དངོས་མེད་རྣམ་ཤེས་ཤིང་། །ཡང་དག་མཐའ་ལ་གང་གནས་པ། །དངོས་པོ་
དང་ནི་དངོས་མེད་པ། །ལྟ་བ་མཁས་པས་མི་འཛིན་ཏེ་ཞེས་དང་། །བྱང་ཆུབ་སེམས་དཔའི་སྡེ་སྣོད་ལས། །དོན་དམ་པར་
འཕགས་པའི་ཤེས་རབ་དང་ཡེ་ཤེས་ཀྱི་མདུན་ན་ཆོས་གང་ཡང་ཡོངས་སུ་ཤེས་པའམ། སྤང་བའམ་བསྒོམ་པའམ་མངོན་
དུ་བྱ་བར་འགྱུར་བ་ནི་ཆོས་གང་ཡོང་མི་འདུག་གོ །ཞེས་གསུངས་པ་བཞིན་ནོ། །འོན་ཀྱང་ཐ་སྙད་དཔྱོད་པའི་ཚད་མས་
ཤོན་ལེགས་པར་འབྱེད་པའི་སྐབས་སུ་བདེན་པ་ལ་བདེན་པར་ཤེས་པ་འཕགས་པའི་ལམ་མི་བསླུ་བར་ཤེས་པ་ལྟ་བུ་་་་
དང་། མི་བདེན་པ་ལ་མི་བདེན་པར་ཤེས་པ་བདག་བསྒོམས་པས་གྲོལ་བར་སྨྲ་བ་ལ་ལོག་པར་ཤེས་པ་ལྟ་བུ་དང་། མི་་་
རྟོག་པ་ལ་མི་རྟག་པར་ཤེས་པ་འདུས་བྱས་ཀྱི་དངོས་པོ་ཐམས་ཅད་སྐད་ཅིག་མར་ཤེས་པ་དང་། རྟག་པ་ལ་རྟག་པར་
ཤེས་པ་བདེ་གཤེགས་སྙིང་པོ་རང་བྱུང་གི་ཡེ་ཤེས་རྣམ་པ་ཐམས་ཅད་པ་མི་འགྱུར་བར་ཤེས་པ་དང་། མེད་པ་ལ་མེད་་་་་
པར་ཤེས་པ་བདག་དང་གཟུང་འཛིན་དུ་སྣང་བ་རང་བཞིན་མ་གྲུབ་པར་ཤེས་པ་ལྟ་བུ་དང་། ཡོད་པ་ལ་ཡོད་པར་་་་་
འཛིན་པ་རྒྱུ་འབྲས་བསླུ་མེད་རྟེན་འབྲེལ་གྱི་སྣང་ཚུལ་དང༌། སེམས་ཅན་ཐམས་ཅད་ལ་ཆོས་ཉིད་བདེ་གཤེགས་སྙིང་པོ་
ལྷུན་གྱིས་གྲུབ་པའི་ཡོན་ཏན་རང་བཞིན་གྱིས་གནས་པར་ཤེས་པ་ལྟ་བུ་ལ་སོགས་པ་ནི་ཐ་སྙད་དུ་དངོས་པོའི་ཡིན་་་་་
ལུགས་ལ་ཕྱིན་ཅི་མ་ལོག་པའི་ཤེས་རབ་ཀྱི་འཛིན་སྟངས་ཡིན་པས་དེ་ལྟར་ཤེས་ཤིང་ཞུགས་པ་ལས་ཡོན་ཏན་རྒྱ་ཆེན་པོ་
ཐོབ་སྟེ་གཏི་མུག་མེད་པའི་དགེ་བའི་རྩ་བ་ཡིན་པའི་ཕྱིར་རོ། །དེ་ལྟར་མདོ་སྡེ་རྣམས་ལས་ཀྱང་སྤྱིར་བཏང་དང་དམིགས་
ཀྱིས་བསལ་བའི་སྒོ་ནས་ཆོས་དུ་མ་བསྟན་ཅིང༌། ཁྱད་པར་དུ་གང་ཟག་གི་བདག་མེད་ཀྱང་། བདག་དང་བདག་མེད་ཀྱི་
སྤྲོས་པ་གཉིས་ལས་འདས་པའི་བདེ་གཤེགས་སྙིང་པོ་ནི་བདག་ཆེན་པོར་གསུངས་པ་སོགས་གཙང་བདེ་རྟག་བདག་གི་
ཕ་རོལ་ཏུ་ཕྱིན་པའི་ཡོན་ཏན་མཆོག་ཏུ་བསྟན་པ་ནི་མི་གནས་པའི་མྱང་འདས་ཆེན་པོ་ཞི་བ་བསིལ་བ་གྱ་ནོམ་པ་མཐར་
ཐུག་པའི་ཡོན་ཏན་འགྱུར་བ་མེད་པ་ཡོད་པ་ལ་ཡོད་པར་ཤེས་པའི་སླད་དུ་སྟེ། མྱ་ངན་ལས་འདས་པའི་མདོ་ལས།
བདག་ཅེས་བྱ་བ་ནི་ཆོས་གང་བདེན་པ་ཡང་དག་པར་རྟག་པ། བདག་པོར་གྱུར་པ་མི་འགྱུར་མི་འཕོ་བ་དེ་ནི་བདག་་་་
ཅེས་བྱ་སྟེ། ཞེས་སོགས་གསུངས་པ་བཞིན་ནོ། །དེ་ལྟར་ཟབ་མོ་བདེ་གཤེགས་སྙིང་པོའི་ཚུལ་འདི་བཤད་པ་ཐོས་ནས་་་་
མོས་པ་ཙམ་ལའང་ཕན་ཡོན་ཚད་མེད་པ་འབྱུང་སྟེ་རྒྱུད་བླ་མ་ལས། བློ་ལྡན་རྒྱལ་བའི་ཡུམ་དེ་ལ་མོས་པ། །སངས་རྒྱས་་
ཡོན་ཏན་ཚོགས་ཀྱི་སྣོད་འགྱུར་ཏེ། །བསམ་མེད་ཡོན་ཏན་ཚོགས་ལ་མངོན་དགའ་བས། །སེམས་ཅན་ཀུན་གྱི་བསོད་་་་
ནམས་ཟིལ་གྱིས་གནོན། །གང་ཞིག་བྱང་ཆུབ་དོན་དུ་གཉེར་བས་གསེར་ཞིང་ནོར་བུས་སྨྲས་པ་ནི། །སངས་རྒྱས་ཞིང་་་་་
རྡུལ་མཉམ་པ་ཉིན་རེ་ཆོས་རྒྱལ་རྣམས་ལ་རྟག་འབུལ་ན། །གཞན་གང་འདི་ལས་ཚིག་ཙམ་ཐོས་ཤིང་ཐོས་ནས་ཀྱང་ནི་་་
མོས་ན་འདི། །སྦྱིན་པ་ལས་བྱུང་དགེ་བ་བདེ་ལས་བསོད་ནམས་ཆོས་མང་འཐོབ་པར་འགྱུར། །བློ་ལྡན་གང་ཞིག་བླ་མེད་
བྱང་ཆུབ་འདོད་པས་བསྐལ་པ་དུ་མར་ཡང་། །ལུས་ངག་ཡིད་ཀྱི་འབད་པ་མེད་པར་ཚུལ་ཁྲིམས་དྲི་མེད་སྲུང་བྱེད་པ། །
གཞན་གང་འདི་ལས་ཚིག་ཙམ་ཐོས་ཤིང་ཐོས་ནས་ཀྱང་ནི་མོས་ན་འདི། །ཚུལ་ཁྲིམས་ལས་བྱུང་དགེ་བ་དེ་ལས་བསོད་་་་
190



ནམས་ཆེས་མང་འཐོབ་པར་འགྱུར། །གང་ཞིག་འདི་ན་སྲིད་པ་གསུམ་གྱི་ཉོན་མོངས་མེ་འཇིལ་བསམ་གཏན་ནི། །ལྷ་་་་
དང་ཚངས་གནས་མཐར་སོན་རྫོགས་པའི་བྱང་ཆུབ་འཕོ་མེད་ཐབས་བསྒོམས་ལ། །གཞན་གང་འདི་ལས་ཚིག་ཙམ་ཐོས་
ཤིང་ཐོས་ནས་ཀྱང་ནི་མོས་ན་འདི། །བསམ་གཏན་ལས་བྱུང་དགེ་བ་དེ་ལས་བསོད་ནམས་ཆེས་མང་ཐོས་པར་འགྱུར། །
ཞེས་གསུངས་པ་བཞིན་ནོ། །དེ་ལྟར་ཟབ་ཅིང་གཏིང་དཔག་དཀའ་ལ།. ཤེས་ཤིང་མོས་ན་དོན་ཆེ་ཞིང་ཐེག་པ་མཆོག་གི་
སྙིང་བོ་ཕྱིར་མི་ལྡོག་པའི་སེང་གེའི་སྒྲ་བདེ་བར་གཤེགས་པའི་སྙིང་པོའི་གཏམ་བསྟན་པ་འདི་ནི་ཆོས་ཟབ་མོ་ཕུལ་དུ་
བྱུང་བའི་ཕྱིར་སྔོན་སྦྱངས་ཆུང་ཞིང་བློ་དམན་པ་དག་མོས་པར་དཀའ་སྟེ། དེ་བཞིན་གཤེགས་པ་འགྲོ་བའི་མདོ་ལས། ང་
ཡི་ཡེ་ཤེས་འདི་ལ་ནི། །བྱིས་པའི་བློ་ཅན་ཐེ་ཚོམ་ཟ། །གནས་མི་འགྱུར་ཏེ་ནམ་མཁའ་ལ། །ཇི་ལྟར་མངའ་འཕངས་ལྟུང་བ་
བ་ཞིན་ཞེས་དང་། །རྣམ་པ་འཐག་པ་བསྡུས་པའི་མདོ་ལས། །དེ་ལྟར་མི་བླུན་པོ་དེ་དག་ངན་སོང་དུ་འགྲོ་བར་བདུད་་་་
ཀྱིས་བྱིན་གྱིས་བརླབ་པའི་ཕྱིར། །དེ་ལའང་སྐྱེན་འདོགས་པ་སེམས་སོ། །དེ་བཞིན་གཤེགས་པས་གནང་བའི་ཆོས་སྨྲ་བ་
དེ་དག་ལ་ཡང་སྐྱོན་འདོགས་པར་སེམས་སོ། །ཞེས་དང་། ཚངས་པས་བྱིན་གྱིས་ཞུས་པ་ལས། ལེགས་པར་གསུངས་པའི་
ཆོས་ནི་སྟོན་པ་ན། །སྡིག་པའི་སྤྱོད་ཡུལ་ཅན་ཏེ་མི་འཐད་འཛིན། །དད་མེད་ཆོས་ལ་སོམ་ཉི་བསྐྱེད་ནས་ནི། །བསྐལ་པ་བྱེ་
བ་མང་པོ་སྨྱོན་པར་འགྱུར། །མ་དད་པ་ཡི་བསམ་པས་སྡིག་ཅན་འགྱུར། །བློ་ལྡན་གང་གི་ཡིད་ཀྱང་སྲུང་མི་བྱེད། །སྙིང་པོ་
ཅན་ཀུན་རྣམ་པར་སྤངས་ནས་ནི། །དད་པ་མེད་པས་སྙིགས་མ་འཛིན་པར་བྱེད།-འགྱིང་བར་བྱེད་ཅིང་རྟག་ཏུ་ཁེངས་
པ་སྟེ། །མ་དད་དེ་ནི་གཞན་ལ་འདུད་མི་བྱེད། །ཅེས་དང་། དེ་དག་ཆོས་མིན་ཚིག་གིས་འགལ་བར་བྱེད། །རྒྱལ་བ་རྣམས་
ཀྱི་བསྟན་ལ་དྲི་མ་དེས། །མུ་སྟེགས་ཅན་ལྟར་ཐེ་ཚོམ་སོམ་ཉི་བཅས། །དེ་ནི་ཆོས་ལ་གླགས་གཏོང་འགལ་བྱས་ནས། །དད་
མེད་དེ་ནི་ཆོས་ཀྱང་སྤོང་བ་བྱེད། །ཅེས་དང༌། ཚུལ་འཆལ་ཚར་གཅོད་པའི་མདོ་ལས། ཤཱ་རིའི་བུ། འཚེ་བའི་ལམ་དུ་བྱིང་
བ། རྩོད་པ་ལ་ཞེན་པ། བདག་དང་གཞན་ལ་གནོད་པ་བྱེད་པ་སྐྱེས་བུ་དམ་པ་མ་ཡིན་པ་དེ་ལྟ་བུ་དག་གིས་འཛམ་བུའི་
གླིང་འདི་རབ་ཏུ་གང་བར་འགྱུར་རོ། །ཞེས་སོགས་གསུངས་པའི་ཚུལ་ལ་བསམས་ཏེ་དུས་ཀྱི་སྙིགས་མ་བདོ་ཞིང་བསྟན་
ཞབས་སུ་སྐྱེས་པ་རྣམས་རྟོན་པ་བཞི་གོ་ལོག་པའི་ཚུལ་གྱིས་ཐེག་པ་མཆོག་གི་རིང་ལུགས་ཀྱི་གནད་ཕལ་ཆེར་ཉམས་་་་་
ཤིང་ཆོས་ལྟར་བཅོས་པ་བྱུང་བ་ནི། ཐེག་ཆེན་ལམ་གྱི་སྲོག་ལྟ་བུ་འདི་ལ་ཕངས་པའི་སེམས་སུ་བྱེད་པའང་ད་ཀོན་མོད་ཀྱི།
སྔ་འགྱུར་རིག་འཛིན་བརྒྱུད་པའི་བསྟན་ཞབས་སུ་སྐྱེས་པའི་སྟོབས་ཀྱིས། བརྒྱུད་པའི་ཞལ་ལུང་རིན་པོ་ཆེ་དུ་མ་མཐོང་
ཞིང་ཐོས་པ་དང་། རྒྱལ་དབང་པདྨའི་རྒྱལ་ཚབ་འཇམ་དཔལ་གཞོན་ནུ་མི་ཡི་རྣམ་པར་རོལ་པ་ཀུན་མཁྱེན་རྡོ་རྗེ་གཟི་་
བརྗིད་སོགས་ཡང་དག་པ་དགེ་བའི་བཤེས་གཉེན་དུ་མའི་ཞབས་པད་སྤྱི་བོས་ལེན་པའི་སྐལ་བ་བཟང་པོར་གྱུར་པའི་ཡ་
མཐུ་ལས་ན་ཚོད་དང་བློ་གྲོས་མ་སྨིན་པ་བདག་ཀྱང་ཟབ་མོའི་གནས་འདི་ལ་ཅུང་ཟད་སྤོབས་པ་སྐྱེས་པ་ཡིན་ནོ། །:
འདི་ལྟར་མཐའ་ཀུན་བྲལ་བའི་ཟུང་འཇུག་རབ་ཏུ་མི་གནས་པའི་ཚུལ་ཆོས་ཀྱི་དབྱིངས་རང་བཞིན་དུ་གནས་པ་་
རིགས་ཀྱི་དོན་ལེགས་པར་སྨྲ་བ་འདི་ནི་སེང་གེའི་སྒྲ་ཡིན་ཏེ། ཚངས་པ་ཁྱད་པར་སེམས་ཀྱིས་ཞུས་པའི་མདོ་ལས། ལྷའི་
བུ་ཆོས་གང་ལ་ཡང་མངོན་པར་མ་ཆགས་པར་བརྗོད་པ་དེ་དག་སེང་གེའི་སྒྲ་ཡིན་ནོ། །གང་དེ་ལྟ་བུ་ལ་མངོན་པར་་་་
191



ཆགས་པར་བརྗོད་པ་དེ་དག་ནི་སེང་གེའི་སྒྲ་མ་ཡིན་ཏེ་ཝའི་སྒྲའོ། གང་ལྟ་བ་ཀུན་ཏུ་སློང་བ་སྟོན་པ་དེ་དག་ལ་སེང་་་་
གེའི་སྒྲ་མེད་དོ། །ཞེས་དང་། མདོ་མྱང་འདས་ཆེན་པོ་ལས། སེང་གེའི་སྒྲ་སྒྲོགས་པ་ནི་སེམས་ཅན་ཐམས་ཅད་ལ་སངས་
རྒྱས་ཀྱི་རང་བཞིན་ཡོད་པ་དང་། དེ་བཞིན་གཤེགས་པ་རྟག་ཏུ་གནས་ཤིང་མི་འཕོ་བར་ངེས་པར་བཤད་པའོ། །ཞེས་་་
དང་། རིགས་ཀྱི་བུ་གནས་སྟོང་པར་མང་དུ་བཤད་ཀྱང་སེང་གེའི་སྒྲ་བསྒྲགས་པ་ཞེས་མི་བྱ་སྟེ། མཁས་པ་ཤེས་རབ་ཅན་
གྱི་འཁོར་མང་པོའི་ནང་དུ་བསྒྲགས་པ་ནི་སེང་གེའི་སྒྲ་ཆེན་པོ་སྒྲོགས་པ་ཞེས་བྱའོ། །དེ་ལ་སེང་གེའི་སྒྲ་སྒྲོགས་པ་ནི་ཆོས་
ཐམས་ཅད་མི་རྟག་པ་སྡུག་བསྔལ་བ་བདག་མེད་པ་ཡོངས་སུ་མ་དག་པ་ཞེས་མི་འཆད་དེ། དེ་བཞིན་གཤེགས་པ་རྟག་པ་
བདེ་བ་བདག་དང་ཡོངས་སུ་དག་པ་འབའ་ཞིག་འཆད་དོ། །ཞེས་སོགས་སེང་གེའི་སྒྲ་སྒྲོགས་པའི་དཔེ་དོན་རྒྱ་ཆེར་་་་་
གསུངས་པས་མཚོན་ཏེ་ཤེས་པར་བྱའོ། །གལ་ཏེ་དེ་ལྟར་བདེ་བར་གཤེགས་པའི་རང་ལམ་དྲང་པོར་སྨྲས་པ་ཁ་ཅིག་དང་
མ་མཐུན་ཡང་། ཡང་དག་པའི་ལམ་རྣམ་པར་བཞག་པ་ཡིན་པས་གཞན་ཁོང་འཁྲུགས་པར་མི་བྱ་སྟེ། དབུ་མ་ལ་འཇུག་
པ་ལས། བསྟན་བཅོས་ལས་དཔྱད་རྩོད་ལ་ཆགས་པའི་ཕྱིར། །མ་མཛད་རྣམ་གྲོལ་ཕྱིར་ནི་དེ་ཉིད་བསྟན། །གལ་ཏེ་དེ་ཉིད་
རྣམ་པར་བཤད་པ་ན། །གཞན་གཞུང་འཇིག་པར་འགྱུར་ན་ཉེས་པ་མེད། །ཅེས་པ་ལྟར་རོ། །དེ་ལྟ་བུའི་ཚུལ་འདི་ཆོས་
སྲུང་བའང་ཡིན་ཏེ། ཏིང་འཛིན་རྒྱལ་པོ་ལས། དེ་ལ་ཆོས་སྲུང་བ་གང་ཞེ་ན། འདི་ལྟ་སྟེ་སངས་རྒྱས་ཀྱི་ཆོས་ལ་སྨོད་པ་་་
རྣམས་ཆོས་དང་མཐུན་པར་ཚར་གཅོད་པའོ། །ཞེས་དང་། ཆོས་འཛིན་པ་ཡང་ཡིན་པར་ནམ་མཁའ་མཛོད་ཀྱིས་ཞུས་པ་
ལས། རྒྱལ་བའི་བྱང་ཆུབ་མཚན་ཉིད་གང་བརྙེས་པ། །ཆོས་ཀྱི་མཚན་ཉིད་དེ་ནི་ཡོངས་འཛིན་ཅིང་། །གང་གིས་རྡུལ་མེད་
མཐའ་འདི་རབ་ཤེས་པ། །དེ་ནི་སངས་རྒྱས་ཀུན་གྱི་ཆོས་འཛིན་ཡིནཾ། །ཞེས་དང་། དེ་ལྟར་ཆོས་བཟུང་བ་དེ་ནི་སངས་་་་
རྒྱས་ལ་བྱས་པ་གཟོ་བ་དང་། བསོད་ནམས་ཚད་མེད་པའང་འཐོབ་སྟེ། དེ་བཞིན་གཤེགས་པའི་སྙིང་རྗེ་ཆེན་པོ་ངེས་་་་་
པར་བསྟན་པའི་མདོ་ལས། འདི་ལྟར་རྒྱལ་བའི་ཆོས་ཀྱིས་ཉེར་གནས་ཤིང་། །ཆོས་ཀྱིས་ངེས་པར་འབྱུང་གི་ཟང་ཟིང་མིན། །
དེ་བས་གང་ཞིག་བདེ་གཤེགས་ཆོས་འཛིན་པ། །དེ་ནི་སངས་རྒྱས་ཀུན་ལ་བྱས་པ་གཟོ། །ཞེས་དང་། ནམ་མཁའ་མཛོད་
ཀྱིས་ཞུས་པའི་མདོ་ལས། ཇི་ལྟར་བསྐལ་པ་བྱེ་བ་སྟོང་བརྗོད་ཀྱང་། །སངས་རྒྱས་ཡེ་ཤེས་མཐའ་ཡོད་མ་ཡིན་ལྟར། །དེ་་་
བཞིན་གཤེགས་ཀྱི་དམ་ཆོས་འཛིན་པ་ཡི། །བསོད་ནམས་དེ་ཡང་ཚད་ཡོད་མ་ཡིན་ནོ། །ཞེས་གསུངས་པའི་ཕྱིར་རོ། །ཞེས་
གསུངས། དེ་ལ་ཁ་བ་ཅན་གྱི་ལྗོངས་འདིར་རིགས་ཁམས་བདེ་གཤེགས་སྙིང་པོ་འཆད་པ་ལ་རང་སྟོང་དང་གཞན་སྟོང་་
ཞེས་པའི་ལུགས་སྲོལ་གཉིས་བྱུང་ཞིང་དེ་དག་ཀྱང་དེ་བཞིན་གཤེགས་པའི་དགོངས་པ་ཕྱོགས་རེ་བ་ཡིན་མོད་ཀྱི། མཐའ་
བྲལ་ཟུང་འཇུག་ཆེན་པོའི་ཚུལ་སངས་རྒྱས་ཉིད་ཀྱི་དགོངས་པ་ཉིད་ཀྱིས་བཀྲལ་བ་དང་རྣམ་དབྱེ་ཅུང་ཟད་ཀྱང་བྱར་་་་
མེད་པ་ཀུན་མཁྱེན་ཡབ་སྲས་ཀྱི་གསུང་རབ་ལས་འབྱུང་བ་འདི་ལྟ་བུ་གངས་རིའི་ཁྲོད་འདིར་མཁས་པ་སུ་ཞིག་གི་ཡིག་
འཇོག་ལ་ཡོད་སོ་སོའི་གླེགས་བམ་ལ་བལྟས་པས་ཤེས་སོ། །དེས་ན་མཉམ་མེད་ཐུབ་པ་ཆེན་པོའི་བསྟན་པ་འདིར།
རིགས་ཁམས་བདེ་གཤེགས་སྙིང་པོའི་རྣམ་བཞག་འཆད་པ་ལ། དཀྱོག་བཤད་དང་། མ་རྟོགས། ལོག་རྟོག ཕྱོགས་རྟོག་ཐེ་
ཚོམ་སོགས་ཀྱི་སྐྱོན་ཕྲ་བས་ཀྱང་མ་གོས་པ་ནི། དགའ་ལྡན་ལྷ་ཡི་ཡུལ་ན་རྗེ་བཙུན་བྱམས་པ་མགོན་པོ། རྒྱ་གར་འཕགས་
192



པའི་ཡུལ་ན་སློབ་དཔོན་ཀླུ་ཐོགས་གཉིས། བོད་ཡུལ་ཁ་བ་ཅན་ན་ཀུན་མཁྱེན་ཆོས་ཀྱི་རྒྱལ་པོ་ཡབ་སྲས་རྣམས་ལགས་སོ།།
འདི་དག་རང་ལྟ་མཆོག་འཛིན་དང་བཅོས་བུའི་བསྔགས་ཚིག་ཕ་ཕོར་གཙང་ཞེན་ཡིན་མིན་ལུང་དང་རིགས་པ་མན་་་་
ངག་གསུམ་གྱི་ལམ་ནས་གཞལ་ན་ད་གདོད་ཤེས་པར་འགྱུར་རོ། །ཡང་མཁས་པའི་ཚུལ་ལ་འཇུག་པའི་སྒོ་ཞེས་བྱ་བའི་་་
བསྟན་བཅོས་ལས་རིགས་ཀྱི་རྣམ་བཞག་མདོར་བསྡུས་པའི་ཚུལ་དུ་འདི་ལྟར་གསུང་སྟེ། དེ་ལས། རིགས་ཞེས་པ་གང་ཞེ་
ན། རང་བཞིན་དུ་གནས་པའི་རིགས་ནི་དེ་བཞིན་གཤེགས་པའི་སྙིང་པོ་སྟེ། དེའི་ངོ་བོ་ནི་གདོད་ནས་སྐུ་དང་ཡེ་ཤེས་་་་
དང་དབྱེར་མེད་པའི་ཆོས་ཀྱི་དབྱིངས་རིག་སྟོང་ཟུང་དུ་འཇུག་པ་རང་བྱུང་གི་ཡེ་ཤེས་འདུས་མ་བྱས་པ། རང་བཞིན་་་་
གྱིས་རྣམ་པར་དག་ཅིང་ཆོས་ཐམས་ཅད་ལ་རྗེས་སུ་སོང་བའི་དེ་བཞིན་ཉིད་ནམ་མཁའ་ལྟར་འཕོ་འགྱུར་མེད་པ་ཉིད་
ཡིན་ལ། དེའི་ངང་ནས་སེམས་ཅན་གྱི་ཕུང་པོ་ཁམས་དབང་རྣམས་སྐྱེ་འཇིག་བྱེད་ཀྱང་དེ་ལ་སྐྱེ་འཇིག་མེད་ལ། དེའི་་་་
རང་བཞིན་རྟོགས་པ་ལས་དཀོན་མཆོག་གསུམ་འབྱུང་བ་ཡིན་ནོ། །ཟག་མེད་ཀྱི་ཁམས་དེ་སེམས་ཅན་ཐམས་ཅད་ལ་་་་་
ཁྱད་མེད་པར་སེམས་ཀྱི་ཆོས་ཉིད་ཀྱི་ཚུལ་དུ་ཡོད་པ་ནི་ས་འོག་གི་གཏེར་ལ་སོགས་པའི་དཔེའི་ཚུལ་གྱིས་བསྟན་ཏེ། འོན་
ཀྱང་རིགས་ཀྱི་དྲི་མ་བཞི་བོས་བསྒྲིབས་ནས་རིགས་མ་སད་པ་རྣམས་ལ་རིགས་ཡོད་ཀྱང་བྱ་བ་བྱེད་པ་མངོན་དུ་མི་སྣང་
ལ། རང་བཞིན་གྱིས་དག་ཀྱང་གློ་བུར་གྱི་དྲི་མས་བསྒྲིབས་པ་ཡང་ཡིན་པས་ཕལ་བས་བསམ་གྱིས་མི་ཁྱབ་པ་ཡིན་ནོ། །
གལ་ཏེ་རིགས་ཀྱི་དྲི་མ་བསྲབ་ན་རིགས་དེའི་བྱེད་ལས་འཁོར་བ་སྤོང་འདོད་དང་མྱང་འདས་སྒྲུབ་འདོད་འབྱུང་བར་་་་
བྱེད་དོ། །རིགས་ཀྱི་དྲི་མ་བཞི་ནི་ཐེག་པ་ཆེན་པོའི་ཆོས་ལ་ཁོང་ཁྲོ་བ། བདག་ཏུ་ལྟ་བ། འཁོར་བའི་སྡུག་བསྔལ་གྱིས་་་་
འཇིགས་པ། སེམས་ཅན་གྱི་དོན་ལ་ལྟོས་པ་མེད་པའོ། །དྲི་མ་དེ་རྣམས་དག་པར་བྱེད་པའི་རྒྱུ་ནི་ཐེག་པ་ཆེན་པོའི་ཆོས་
ལ་མོས་པ་ལྷག་པའི་ཤེས་རབ་དང་ཏིང་ངེ་འཛིན་སྙིང་བརྩེ་བ་དང་བཞིའོ། །དེ་བཞི་དང་ལྡན་ན་རིགས་སད་པའི་སྟོབས་
ཀྱིས་ཐེག་པ་ཆེན་པོའི་དགེ་བ་ཡང་དག་པར་ལེན་པའི་རྒྱུས་འགྱུར་གྱི་རིགས་འཐོབ་ལ། ཐེག་ཆེན་གྱི་ཆོས་ལ་མོས་པ་ལྷག་
པར་འབྱུང་བ་ཡིན་ནོ། །ཞེས་སོ། །
གཉིས་པ་དེ་ལས་འཕྲོས་པའི་དོན་ལ་བརྟེན་ཆོས་སྒྲུབ་པ་བཅུ་གསུམ་བཤད་པའི་སྐབས་བཅུ་གཉིས་པ་གཞན་གྱི་་
དོན་གྱི་གོ་རིམ་དང་ཞེས་པ་ལས་འཕྲོས་ཏེ་འཁོར་ལོ་གསུམ་གྱི་དྲང་ངེས་དང་དགོངས་ལྡེམ་དགོངས་བཅས་ཀྱི་མཐའ་་་
དཔྱད་པ་ལ་གཉིས། ཀུན་མཁྱེན་ཆེན་པོའི་གསུང་རབ་རྣམས་ལས་ཇི་ལྟར་འབྱུང་བ་དང་། རྗེས་འཇུག་གིས་བཀྲོལ་ཚུལ་
ལོ། །དང་པོ་ནི། ངེས་དོན་ཤིང་རྟ་ཆེན་མོ་ལས། དྲང་དོན་དང་ངེས་དོན་གྱི་རྣམ་པར་བཞག་པ་ནི་ཆོས་ཐམས་ཅད་ཀྱི་་་
ཆོས་ཉིད་དེ་བཞིན་ཉིད་དབྱིངས་རང་བཞིན་གྱིས་དག་པ་སེམས་ཉིད་འོད་གསལ་བའི་དགོངས་པ་ནི་རང་བཞིན་གྱིས་
དག་ཅིང་འཕོ་འགྱུར་མེད་པ་སྐྱེ་འགག་གནས་གསུམ་ལས་འདས་པ་ནམ་མཁའི་ངོ་བོ་ནི་ངེས་པའི་དོན་ཡིན་ལ། དེ་སྟོན་
པའི་བཀའ་དང་བསྟན་བཅོས་མ་ལུས་པ་ངེས་པའི་དོན་གྱི་ཁོངས་སུ་བསྡུའོ། །ཆོས་ཅན་སྣང་ཚོད་པ་སྐྱེ་བ་དང་། འགག་
པ་དང་། འོང་བ་དང་། འགྲོ་བ་དང་། དག་པ་དང་། མ་དག་པ་དང་། ཕུང་པོ་དང༌། ཁམས་དང་། སྐྱེ་མཆེད་ལ་སོགས་་་་
པའི་རིམ་པ་རྣམ་པ་སྣ་ཚོགས་པར་སྣང་བ་རྨི་ལམ་ལྟ་བུ་སྨྲ་བསམ་བརྗོད་པའི་རིམ་པས་གཞལ་ཞིང་སྒྲོ་བཏགས་ནས་་་
193



བསྟན་པ་ཐམས་ཅད་དྲང་བའི་དོན་ཞེས་བྱའོ། །དེ་སྟོན་པའི་བཀའ་དང་བསྟན་བཅོས་ཐམས་ཅད་ཀུན་རྫོབ་པའི་ནང་
དུ་བསྡུའོ། །དཔེར་ན་སེམས་ཉིད་ནམ་མཁའ་ལྟ་བུ་ཞེས་སྨྲ་བརྗོད་དང་བསམ་པས་རློམ་པ་ནི་ཀུན་རྫོབ་ལ། དོན་དམ་་་
པའི་གཤིས་གང་ཡིན་པ་དེ་ངེས་དོན་ཏེ་ཡང་དག་པ་ཡིན་པ་བཞིན་ནོ། །དེ་སྐད་དུ། དབུ་མ་བསམ་གྱིས་མི་ཁྱབ་པར་ཡ་
བསྟོད་པ་ལས། ཆོས་རྣམས་ཀྱི་ནི་སྟོང་པ་ཉིད། །ངེས་པའི་དོན་ཏེ་ཞེས་ཀྱང་བསྟན། །གང་ལ་སྐྱེ་དང་འགག་ལ་སོགས། །
སེམས་ཅན་སྲོག་ལ་སོགས་བསྟན་པ། །དེ་ནི་དྲང་དོན་དེ་ཀུན་རྫོབ། །ཅེས་པ་དང་། འཕགས་པ་ཏིང་ངེ་འཛིན་རྒྱལ་པོ་་་
ལས། སྟོན་པ་བདེ་བར་གཤེགས་པས་གསུངས་པ་ལྟར། །ངེས་དོན་མདོ་སྡེ་དག་གི་བྱེ་བྲག་ཤེས། །གང་ལ་སེམས་ཅན་གང་
དག་སྐྱེས་བུ་བསྟན། །ཆོས་དེ་ཐམས་ཅད་དྲང་བའི་དོན་དུ་ཤེས། །ཞེས་པ་དང་། འཕགས་པ་བློ་གྲོས་མི་ཟད་པས་བསྟན་
པའི་མདོ་ལས། ངེས་པའི་དོན་གྱི་མདོ་སྡེ་ནི་གང་། དྲང་བའི་དོན་གྱི་མདོ་སྡེ་ནི་གང་ཞེ་ན། མདོ་སྡེ་གང་དག་ལམ་ལ་་་་་
འཇུག་པའི་ཕྱིར་བསྟན་པ་དེ་དག་ནི་དྲང་བའི་དོན་ཞེས་བྱའོ། །མདོ་སྡེ་གང་དག་འབྲས་བུ་ལ་འཇུག་པའི་ཕྱིར་བསྟན་པ་
དེ་དག་ནི་ངེས་པའི་དོན་ཅེས་བྱའོ། །མདོ་སྡེ་གང་དག་བདག་དང༌། སེམས་ཅན་དང་། སྲོག་དང་། སྐྱེས་བུ་དང་། གང་་་་
ཟག་དང་། ཤེད་ལས་སྐྱེས་དང་། ཤེད་བདག་དང་། བྱེད་པ་པོ་དང་། ཚོར་བ་པོ་དང་། སྒྲ་རྣམ་པ་སྣ་ཚོགས་སུ་བཤད་པ་
དང་། བདག་པོ་མེད་པ་ལ་བདག་པོ་དང་བཅས་པར་བསྟན་པ་དེ་དག་ནི་དྲང་བའི་དོན་ཅེས་བྱའོ། །མདོ་སྡེ་གང་དག་
སྟོང་པ་ཉིད་དང་། མཚན་མ་མེད་པ་དང༌། སྨོན་པ་མེད་པ་དང་། མངོན་པར་འདུ་མི་བྱེད་པ་དང་། མ་སྐྱེས་པ་དང་། མ་
བྱུང་བ་དང་། དངོས་པོ་མེད་པ་དང་། བདག་མེད་པ་དང་། སེམས་ཅན་མེད་པ་དང་། སྲོག་མེད་པ་དང་། གང་ཟག་མེད་
པ་དང་། བདག་པོ་མེད་པ་དང༌། རྣམ་པར་ཐར་པའི་སྒོའི་བར་དུ་མེད་པར་བསྟན་པ་དེ་དག་ནི་ངེས་པའི་དོན་ཅེས་བྱ་
སྟེ། འདི་ནི་ངེས་པའི་དོན་གྱི་མདོ་སྡེ་ལ་རྟེན་གྱི། དྲང་བའི་དོན་གྱི་མདོ་སྡེ་ལ་མི་རྟེན་པ་ཞེས་བྱའོ་ཞེས་གསུངས་སོ། །
མདོར་ན་གཤིས་ཀྱི་གནས་ལུགས་དང་དེ་སྟོན་པའི་མདོ་སྡེ་རྣམས་ལ་ངེས་པའི་དོན་དང་དེའི་མདོ་སྡེ་ཞེས་བྱའོ། །གཤིས་
ལ་འཇུག་པའི་ཐབས་སུ་ཐབས་མང་པོས་སེམས་ཅན་གྱི་བློ་འདྲེན་པའི་ཆོས་མ་དག་པ་འཁྲུལ་པ་དང་དེའི་དབྱེ་བ་ལ་་་་
སོགས་པར་སྟོན་པ་ཐམས་ཅད་དྲང་བའི་དོན་དང་དྲང་དོན་གྱི་ཆོས་ཞེས་བྱའོ། །ཚུལ་འདིས་ཆོས་རྣམས་བལྟ་བའི་མེ་་་་
ལོང་དང་། འབྱེད་པའི་ལྡེ་མིག་དང་པོ་བཤད་པའོ། །དེ་དག་ཉིད་གསལ་བར་བྱ་བ་དང་། དགོངས་པ་དོན་གྱི་རང་་་་་་
བཞིན་རྟོགས་པར་བྱ་བའི་ཕྱིར་དགོངས་ལྡེམ་དགོངས་བཅས་ཀྱི་རྣམ་པར་བཞག་པ་བཤད་པར་བྱ་བ་ལ་གཉིས་ལས། །
དང་པོ་དགོངས་པ་ནི་ཅུང་ཟད་སྒྲོ་བཏགས་ནས་བཤད་དུ་ནི་ཡོད་ལ། ཁ་དྲང་བར་མ་ཡིན་པའི་ཚུལ་དགོས་ཆེད་དང་་་་
བཅས་པར་སྟོན་པ་རྣམས་ཡིན་ཏེ། མདོ་སྡེའི་རྒྱན་ལས། མཉམ་པ་ཉིད་དང་དོན་གཞན་དང་། །དེ་བཞིན་དུ་ནི་དུས་་་་་
གཞན་དང་། །གང་ཟག་གི་ནི་བསམ་པ་ལ། །དགོངས་པ་རྣམ་པ་བཞིར་ཤེས་བྱ། །ཞེས་སོ། །མཉམ་པ་ཉིད་ལ་དགོངས་པ་
ནི། ཆོས་སྐུ་མཉམ་པ་ལ་དགོངས་ནས་ང་དེའི་ཚེ་དེ་བཞིན་གཤེགས་པ་རྣམ་པར་གཟིགས་སུ་གྱུར་ཏེ་ཞེས་པ་ལྟ་བུའོ། །
དོན་གཞན་ལ་དགོངས་པ་ནི། ངོ་བོ་ཉིད་མེད་པ་གསུམ་ལ་དགོངས་ཆོས་ཐམས་ཅད་ངོ་བོ་ཉིད་མེད་དོ་ཞེས་གསུངས་པ་
ལྟ་བུའོ། །དེའང་ཀུན་བརྟགས་ལ་མཚན་ཉིད་ངོ་བོ་ཉིད་མེད་དེ་དོན་དུ་ངེས་པར་མ་གྲུབ་པའི་ཕྱིར་རོ། །གཞན་དབང་ལ་
194



སྐྱེ་བ་ངོ་བོ་ཉིད་མེད་དེ་མུ་བཞི་ལས་སྐྱེ་བ་མ་གྲུབ་པའི་ཕྱིར་རོ། །རང་ལས་སྐྱེ་བ་མེད་དེ་སྐྱེས་པ་དང་སྐྱེ་བ་སྐད་ཅིག་མ་
རྫས་འགལ་བའི་ཕྱིར་རོ། །གཞན་ལས་སྐྱེ་བ་མེད་དེ་གཞན་རང་མཚན་པ་དཔྱད་ན་མ་གྲུབ་པའི་ཕྱིར་རོ། །གཉིས་ཀ་ལས་
སྐྱེ་བ་རྫས་འགལ་བས་མ་གྲུབ་ལ། རྒྱུ་མེད་པས་སྐྱེ་བ་མི་སྲིད་པའི་ཕྱིར་རོ། །ཇི་ལྟར་སྣང་ཚོད་པའི་སྐྱེ་སོགས་ཙམ་ནི་རྨི་
ལམ་སྒྱུ་མ་ཙམ་དུ་རྟེན་འབྲེལ་ཡིན་པའི་ཕྱིར་ན་མེད་ལ་སྣང་བ་སྟེ། ཡེ་ཤེས་སྣང་བ་རྒྱན་གྱི་མདོ་ལས། འཇམ་དཔལ་རྨི་་
ལམ་ནི་སྣང་ལ་ཡོད་པ་མ་ཡིན་ནོ། །དེ་བཞིན་དུ་ཆོས་ཐམས་ཅད་ཀྱང་སྣང་བ་ཡོད་པ་མ་ཡིན་ནོ་ཞེས་པ་ནས། སྒྱུ་མ་དང་།
སྨིག་རྒྱུ་དང་། དྲི་ཟའི་གྲོང་ཁྱེར་དང༌། ཆུ་ཟླ་དང་། གཟུགས་བརྙན་དང་། སྤྲུལ་པའི་བར་དུ་གསུངས་སོ། །ཡོངས་གྲུབ་ལ་
དོན་དམ་པའི་ངོ་བོ་ཉིད་མེད་དེ། དོན་དམ་བ་ཡིན་ཞིང་བདག་ཉིད་ལ་མ་དག་པ་ལ་སོགས་པ་སྤྲོས་པའི་ངོ་བོ་མེད་པའི་
ཕྱིར་རོ། །དེ་སྐད་དུ། མདོ་སྡེ་དགོངས་པ་ངེས་པར་འགྲེལ་པ་ལས། མཚན་ཉིད་ངོ་བོ་ཉིད་མེད་པ་ཉིད་དང་། སྐྱེ་བ་ངོ་བོ་
ཉིད་མེད་པ་ཉིད་དང་། དོན་དམ་པ་ངོ་བོ་ཉིད་མེད་པ་ཉིད་ལ་དགོངས་ནས་ངས་ཆོས་ཐམས་ཅད་ངོ་བོ་ཉིད་མེད་པའོ་
ཞེས་བསྟན་ཏེ་ཞེས་སོ། །དུས་གཞན་ལ་དགོངས་པ་ནི་དེ་བཞིན་གཤེགས་པ་དྲི་མེད་ཟླ་འོད་ཀྱི་མཚན་གཟུང་བ་ཙམ་གྱིས་
སངས་རྒྱས་འཐོབ་བོ་ཞེས་པ་ལྟ་བུའོ། །དེའང་དེ་གཅིག་པུས་མི་ཐོབ་ཀྱང་། དེ་སྔོན་དུ་སོང་བའི་ཚོགས་མང་དུ་བསགས་
པས་ནམ་ཞིག་ན་འཚང་རྒྱུ་བ་ཡིན་ནོ། །གང་ཟག་གི་བསམ་པ་ལ་དགོངས་པ་ནི་ཁ་ཅིག་ཚུལ་ཁྲིམས་མཆོག་འཛིན་གྱི་ལྟ་
བོར་ཞེན་པ་རྣམས་ལ། ཚུལ་ཁྲིམས་ལ་སྨད་ནས་སྦྱིན་པ་ལ་བསྟོད་པ་ལྟ་བུའོ། །གཉིས་པ་ལྡེམ་དགོངས་ནི། ཕ་རོལ་གང་
ལ་དགའ་བས་ཡང་དག་པའི་ལམ་མམ་དོན་ལ་གཟུང་པའི་ཕྱིར། དེའི་མིང་ངམ་ཆེ་ལྡན་ཅུང་ཟད་ཡོད་པ་ཉིད་ལ་བརྟེན་
ནས་ཚུལ་མཐུན་ཡང་དོན་མི་མཐུན་པར་བཤད་པ་སྟེ། མདོ་སྡེའི་རྒྱན་ལས། ཞུགས་པ་ལྡེམ་པོར་དགོངས་པ་དང་། །
མཚན་ཉིད་ལྡེམ་པོར་དགོངས་པ་གཞན། །གཉེན་པོ་ལྡེམ་པོར་དགོངས་པ་དང་། །བསྒྱུར་བ་ལྡེམ་པོར་དགོངས་པ་སྟེ། །
ཉན་ཐོས་དང་ནི་ངོ་བོ་ཉིད། །དེ་བཞིན་ཉེས་པ་གདུལ་བ་དང་། །བརྗོད་པ་ཟབ་པ་ཉིད་ལ་ནི། །ལྡེམ་པོར་དགོངས་པ་་་་
རྣམ་པ་བཞི། །ཞེས་སོ། །དང་པོ་ཞུགས་པ་ལྡེམ་པོར་དགོངས་པ་ནི། ཉན་ཐོས་ཀྱི་རིགས་ཅན་ཁ་ཅིག་སྟོང་པས་སྐྲག་ནས་
ཐོག་ཆེན་དུ་མི་འཇུག་པ་དག་གཞུག་པའི་དོན་དུ། གཟུགས་ཡོད་དོ་ཞེས་སྨོས་པས། ཉན་པ་པོས་དོན་ལ་གྲུབ་པར་་་་
ནས་འཇུག་ལ། འཆད་པ་པོས་སྣང་ཚོད་ལ་རྨི་ལམ་ལྟར་ཡོད་པ་ལ་དགོངས་པ་བཞིན་ནོ། །མཚན་ཉིད་ལྡེམ་པོར་་་
དགོངས་པ་ནི། ངོ་བོ་ཉིད་མེད་པའི་གནས་ལུགས་ཤེས་པར་བྱ་བའི་དོན་དུ། ཆོས་ཐམས་ཅད་ངོ་བོ་ཉིད་མེད་ཅེས་པ་་་
བསྟན་པ་ལྟ་བུའོ། །ངོ་བོ་ཉིད་མེད་པ་གསུམ་ནི་ཀུན་བརྟགས། གཞན་དབང་། ཡོངས་གྲུབ་ཡིན་ཏེ་སྔར་བཤད་ཟིན་ཏེ།།
གཉེན་པོ་ལྡེམ་པོར་དགོངས་པ་ནི། ཁ་ཅིག་ཤཱཀྱ་ཐུབ་པ་སྐུ་བོངས་ཆུང་ཞིང་སྐུ་ཚེ་ཐུང་བ་ལ་སོགས་པས་སྟོན་པ་གཞན་
ལས་དམན་པ་ཞིག་གོ་སྙམ་པ་ལ་དགོངས་ཏེ། ང་དེའི་ཚེ་དེ་བཞིན་གཤེགས་པ་རྣམ་པར་སྣང་མཛད་དུ་གྱུར་ཏོ་ཞེས་པ་་
ལྟ་བུའོ། །ཉན་པ་པོས་གཟུགས་སྐུར་མཉམ་པར་གོ་ཞིང་། འཆད་པ་པོས་ཚོགས་རྫོགས་པར་མཉམ། ཆོས་སྐུ་ཐོབ་པར་་་་་
མཉམ། འགྲོ་དོན་མཛད་པར་མཉམ་པ་གསུམ་ལ་དགོངས་སོ། །མཛོད་ལས། སངས་རྒྱས་ཐམས་ཅད་ཚོགས་དང་ནི། །
ཆོས་སྐུ་འགྲོ་བའི་དོན་སྤྱོད་པ། །མཉམ་པ་ཉིད་དེ་སྐུ་ཚེ་དང་། །རིགས་དང་སྐུ་བོངས་ཚད་ཀྱིས་མིན། །ཞེས་པ་ལྟར་རོ། །
195



བསྒྱུར་བ་ལྡེམ་པོར་དགོངས་པ་ནི། ཆོས་འདི་གོ་སླ་བས་གཞན་ལས་དམན་པ་ཞིག་གོ་སྙམ་པའི་ཉེས་པ་ཞི་བའི་ཕྱིར་ཤིན་
ཏུ་རྟོགས་དཀའ་བར་བསྟན་པ་རྣམས་ཏེ། དཔེར་ན། ཆེད་དུ་བརྗོད་པའི་ཚོམས་ལས། ཕ་དང་མ་ནི་གསད་བྱ་ཞིང་། །
རྒྱལ་པོ་གཙང་སྦྲ་ཅན་གཉིས་དང་། །ཡུལ་འཁོར་སྐོར་བཅས་བཅོམ་པ་ན། །མི་དེ་དག་པ་ཉིད་དུ་འགྱུར། །ཞེས་པ་ལྟ་བུའོ། །
དེའང་འཁོར་བར་འདུ་བྱེད་པས་སྲེད་པ་དང་ལེན་པ་གཉིས་ནི་ཕ་མའོ། །ཀུན་གཞི་ནི་བག་ཆགས་སྣ་ཚོགས་པའི་རྟེན་་་་
ནམ་གཞིར་གྱུར་པས་རྒྱལ་བོའོ། །བྲམ་ཟེ་འཇིག་ཚོགས་ལ་བལྟ་བ་དང་། དགེ་སྦྱོང་ཚུལ་ཁྲིམས་དང་བརྟུལ་ཞུགས་མཆོག་
འཛིན་གྱི་བལྟ་བ་སྟེ་གཙང་སྦྲ་ཅན་གཉིས་སོ། །ནང་གི་སྐྱེ་མཆེད་གཟུང་འཛིན་དང་བཅས་པ་རྣམ་ཤེས་ཚོགས་བརྒྱད་ནི་
ཡུལ་འཁོར་གྱི་སྐོར་དང་བཅས་པའོ། །དེ་དག་བཅོམ་པ་སྟེ་དག་ན་འཚང་རྒྱ་བ་ཡིན་ནོ། །དེའང་དགོངས་ལྡེམ་དགོངས་
གཉིས་ཅི་རིགས་ངོ་བོ་གཅིག་ལ་བྱེ་བྲག་ཐ་དད་པ་ཡང་ཡོད་དོ། །དེ་གཉིས་ཀྱི་ཁྱད་ནི་ལོ་ཙཱ་བ་བློ་ལྡན་ཤེས་རབ་ནི། སྨྲ་་
བ་པོས་བསམས་པའི་དོན་ལས་དོན་གཞན་སྨྲ་བ་པོའི་ཚིག་ལས་ཉན་པ་པོས་གོ་བར་བྱེད་པ་ནི་དགོངས་པ་ཡིན་ལ། སྨྲ་་
བ་པོས་བསམས་པའི་དོན་དེ་ཉིད་ཉན་པ་པོས་གོ་བར་བྱེད་པ་ནི་ལྡེམ་དགོངས་སོ་ཞེས་བཞེད་ཅིང་། ཐེག་བསྡུས་ཀྱི་་་་་
འགྲེལ་པ་བཤད་སྦྱར་ལས། དགོངས་པ་ནི་ཡིད་ལ་རྣམ་པར་བཞག་པ་ཙམ་ཡིན་གྱི་ཕ་རོལ་གཟུང་བ་ལ་ལྟོས་པ་ནི་ཁས་་
མི་ལེན་ཏོ། །ལྡེམ་པོར་དགོངས་པ་ནི་ཕ་རོལ་གཟུང་བ་ལ་ལྟོས་པའོ་ཞེས་གསུངས་སོ། །དེ་གཉིས་ཀའང་འགལ་བ་མེད་་་་
པར་ཤེས་ཏེ། དེའང་འགའ་ཞིག་ལ་ལྟོས་ནས་དེའི་ཆ་ལྡན་དུ་བཤད་པ་ནི་ཕ་རོལ་གཟུང་བའམ་གཟུང་བ་ལ་མ་ལྟོས་ཀྱང་
དགོངས་པ་ཡིན་ལ། དེ་ཉིད་གཞན་གྱིས་དྲིས་པ་ལ་སོགས་པའི་ཚེ་དོན་མཐའ་དག་མ་རྫོགས་པས་ད་དུང་དགོངས་གཞི་
ལ་ལུས་པའི་ཕྱིར་དགོངས་པ་ཞེས་སོ། །གཞན་ལ་ཕན་གདགས་པའི་ཕྱིར་ཟུར་ཅུང་ཟད་ལ་བརྟེན་ནས་ཁོའི་སྣང་བ་དང་
མཐུན་པར་སྟོན་པ་ནི་ལྡེམ་དགོངས་ཞེས་བྱ་སྟེ། སྨྲ་བ་པོས་ཀྱང་སྨྲས། ཕ་རོལ་པོས་ཀྱང་དེ་གོ་ནས་ཞུགས་པས་ད་གཟོད་
དོན་གཞན་རྫོགས་པར་གོ་བའི་རྟེན་བྱེད་ཅིང་། རྫུན་དུའང་མ་གྱུར་ཙམ་དུ་གནས་པའི་ཕྱིར་རོ། །འདི་དག་ནི་གསུང་་་་
རབ་བལྟ་བའི་ལྡེ་མིག་གཉིས་པ་སྟེ། དེ་ལྟར་སྒྲ་དང་། དོན་དང་། དགོངས་པ་དང་། དགོས་བྱེད་ཀྱི་གནས་སྐབས་དུ་མ་་
ཡོད་པས་མདོ་རྒྱུད་རྣམས་ཚུལ་འདིས་འབྱེད་ཤེས་པ་ཤིན་ཏུ་གལ་ཆེ་བ་ཡིན་ནོ། །ཞེས་གསུངས་སོ། །ཡང་འཁོར་ལོ་་་་
གསུམ་པོའི་གྲངས་ངེས་ཀྱི་རྣམ་བཞག་ལ་ཀུན་མཁྱེན་ཆོས་ཀྱི་རྒྱལ་པོས་འདི་ལྟར་གསུངས་ཏེ་སེམས་དང་ཡེ་ཤེས་དྲིས་་་
ལན་ལས། དེ་ལ་ཡང་དག་པར་རྫོགས་པའི་སངས་རྒྱས་ཀྱིས་ཆོས་ཀྱི་འཁོར་ལོ་རིམ་པ་གསུམ་དུ་བསྐོར་བ་ཡང་། བཀའ་
དང་པོ་བདེན་པ་བཞིའི་ཆོས་ཀྱི་རྣམ་གྲངས་ལས་གཙོ་བོར་ལས་དང་པོ་བ་དང་བློ་ཅུང་ཟད་དམན་པ་རྣམས་འཇུག་པ་
ལ་དགོངས་ཏེ། སྤང་གཉེན་གྱི་རིམ་པས་ཉམས་སུ་ལེན་པའི་ཐབས་གསལ་བར་གསུངས་ཤིང་། བཀའ་བར་པ་མཚན་་་་་
ཉིད་མེད་པའི་ཆོས་ཀྱི་རྣམ་གྲངས་ལས་གཙོ་བོར་ཅུང་ཟད་སྦྱངས་པ་དང་དབང་པོ་འབྲིང་པོ་རྣམས་འཇུག་པའི་རིམ་པ་
ལ་དགོངས་ཏེ། ངོ་བོ་ཉིད་མེད་པའི་རྣམ་གྲངས་ཀྱི་གཉེན་པོ་ལ་བདག་ཏུ་འཛིན་པ་རྣམས་སྐྱེ་བ་མེད་པར་གསུངས་ལ།
བཀའ་ཐ་མ་ངེས་པ་དོན་གྱི་ཆོས་ཀྱི་རྣམ་གྲངས་ལས། གཙོ་བོར་ཡོངས་སུ་རྫོགས་པའི་ཐེག་པ་རྣམས་དང་དབང་པོ་རྣོན་
པོ་རྣམས་འཇུག་པའི་རིམ་པས་གཤིས་ལ་ཇི་ལྟར་གནས་པའི་རྣམ་གྲངས་རྒྱ་ཆེར་གསུངས་ཏེ། དང་པོས་འཁོར་བའི་་་༌་་
196



མཚན་ཉིད་སྤང་བྱ་ལས་ལྡོག་པའི་ལམ་བསྟན། བར་བས་སྤང་བྱ་ལས་འཛིན་པའི་རང་བཞིན་ངོ་བོ་མེད་པས་ཤེས་སྒྲིབ་
སྤང་བར་བསྟན། ཐ་མས་ཡིན་ལུགས་སྙིང་པོར་བསྟན་ཏེ། ཞེས་སོ། །གཉིས་པ་རྗེས་འཇུག་གིས་བཀྲལ་ཚུལ་ལ་མི་ཕམ་་་
འཇམ་པའི་དབྱངས་ཀྱིས་སྔར་དྲངས་པ་བཞིན་སྟོང་ཐུན་ལས་དེ་ནས་འཁོར་ལོ་བར་པས་བསྟན་དོན་ཞེས་པ་ནས།-
འཁོར་ལོ་བར་པ་དང་ཐ་མའི་ངེས་དོན་གྱི་སྐོར་རྣམས་དབྱེ་བསལ་མེད་པར་གཉིས་ཀ་ངེས་དོན་དུ་ཀུན་མཁྱེན་ཀློང་པ
ཆེན་རབ་འབྱམས་ཀྱིས་བཞེད་པ་འདི་ཁོ་ན་ལྟར་གཟུང་བར་བྱ་སྟེ་ཞེས་པའི་བར་གསུངས་པ་བཞིན་ནོ། །ཡང་སློབ་་་
དཔོན་ཆེན་པོ་བློ་གྲོས་མཐའ་ཡས་ཀྱིས་ཀུན་མཁྱེན་བླ་མའི་རྗེས་སུ་འབྲངས་ནས་འཁོར་ལོ་གསུམ་གྱི་དྲང་ངེས་རྣམ་་་་་
བཞག་འདི་ལྟར་མཛད་དེ། དེ་ལ་འཁོར་ལོ་གསུམ་གྱི་རྣམ་གཞག་གསལ་ཁ་ཅན་ནི་བཀའ་རྣམས་ཀྱི་ནང་ནས་མདོ་སྡེ་
དགོངས་པ་ངེས་འགྲེལ་ལས་འབྱུང་སྟེ། དང་པོ་བདེན་བཞི། བར་པ་མཚན་ཉིད་མེད་པ། ཐ་མ་ལེགས་པར་རྣམ་པར་ཕྱེ་
བའི་འཁོར་ལོ་ཞེས་གསུངས་ཤིང་། ནོར་བུ་རྒྱས་པ་ལས་ཀྱང་མིང་ཙམ་ཞིག་འབྱུང་ངོ་། །གཟུངས་ཀྱི་དབང་ཕྱུག་རྒྱལ་་་་
པོས་ཞུས་པའི་མདོར། བདེན་པ་བཞིའི་ཚུལ། སྟོང་པ་ཉིད་ཀྱི་ཚུལ། དེ་བཞིན་གཤེགས་པའི་སྙིང་པོའི་ཚུལ་ཞེས་གསུངས།
རྗེ་བཙུན་བྱམས་པས་རྒྱུད་བླ་མར།.འཇིག་རྟེན་ཞི་བའི་ལམ་ལ་འཇུག་པ་དང་། རབ་ཏུ་སྨིན་པ་དང་། ལུང་སྟོན་པའི་་་་
འཁོར་ལོ་ཞེས་དང་། འཕགས་པ་ཀླུ་སྒྲུབ་ཀྱིས། དང་པོར་བདག་སྟོན་པའི། བར་དུ་བདག་མེད་པར་སྟོན་པའི། ཐ་མ་ལྟ་་
གཞི་ཀུན་ཟློག་གི་འཁོར་ལོ་ཞེས་གསུངས་པའི་དོན་སློབ་དཔོན་ཨརྱ་དེ་ཝས་འགྲེལ་པ་ན། དང་པོར་བསོད་ནམས་མ་་་་
ཡིན་པར་ཟློག་པའི་དང་། བར་དུ་བདག་ཟློག་པའི། ཐ་མ་ལྟ་བ་ཀུན་ཟློག་གི་འཁོར་ལོ་ཞེས་གསུངས་སོ། །དེ་དག་དྲང་་་
ངེས་སུ་དབྱེ་བའི་ཚུལ་ཡང་། སྤྱིར་དྲང་ངེས་ཀྱི་མདོའི་མཚན་ཉིད་ནི། ： ཐེག་པ་གསུམ་གའི་གདུལ་བྱའི་རིགས་ལ་ངེས་་་་་
པར་ལེགས་པའི་ལམ་རྒྱུད་ལ་སྐྱེ་རུང་གི་ཐབས་སུ་གྱུར་པ་ཀུན་རྫོབ་བདེན་པ་གཙོ་བོར་སྟོན་པའི་མདོ་ནི་དྲང་དོན་་་་
མདོའི་མཚན་ཉིད། ཟབ་མོའི་དོན་ལ་བཟོད་པའི་གདུལ་བྱ་འགའ་ཞིག་གི་ངོར་ངེས་པར་ལེགས་པའི་ལམ་བསྒོམ་པ་ལས་
མི་གནས་པའི་མྱང་འདས་ཐོབ་པའི་དོན་དམ་བདེན་པ་གཙོ་བོར་སྟོན་པའི་མདོ་དེ་ངེས་དོན་གྱི་མདོ་སྡེའི་མཚན་ཉིད་དོ། །
དེ་དག་འཁོར་ལོ་གསུམ་ལ་སོ་སོར་རྣམ་པར་གཞག་པ་བཀའ་ལས་ཇི་ལྟར་བྱུང་བ་དང་། དགོངས་འགྲེལ་ལས་ཇི་ལྟར་་
བྱུང་བ་གཉིས་ཀྱི་དང་པོ་ནི། འཕགས་པ་དགོངས་པ་ངེས་པར་འགྲེལ་པ་ལས། བཅོམ་ལྡན་འདས་ཀྱིས་དང་པོར་ཡུལ་ཝཱ་
རཱ་ཎ་སཱི་དྲང་སྲོང་ལྷུང་བ་རི་དྭགས་ཀྱི་ནགས་སུ་ཉན་ཐོས་ཀྱི་ཐེག་པ་ལ་ཡང་དག་པར་ཞུགས་པ་རྣམས་ལ་འཕགས་པའི་
བདེན་པ་བཞི་རྣམ་པར་བསྟན་པ་ཆོས་ཀྱི་འཁོར་ལོ་ངོ་མཚར་རྨད་དུ་བྱུང་བ་སྔོན་ལྷར་གྱུར་པའམ་མིར་གྱུར་པ་སུས་་་
ཀྱང་ཆོས་དང་མཐུན་པར་འཇིག་རྟེན་དུ་མ་བསྐོར་བ་གཅིག་རབ་ཏུ་བསྐོར་ཏེ་བཅོམ་ལྡན་འདས་ཀྱིས་ཆོས་ཀྱི་འཁོར་ལོ་
བསྐོར་བ་དེའང་བླ་ན་མ་མཆིས་པ་སྐབས་མ་མཆིས་པ་དྲང་བའི་དོན་རྩོད་པའི་གཞིའི་གནས་སུ་གྱུར་པ་ལགས་ལ།
བཅོམ་ལྡན་འདས་ཀྱིས་ཆོས་རྣམས་ཀྱི་ངོ་བོ་ཉིད་མ་མཆིས་པ་ཉིད་ལས་བརྩམས། སྐྱེ་བ་མ་མཆིས་པ་དང་འགགས་པ་མ་
མཆིས་པ་དང་གཟོད་མ་ནས་ཞི་བ་དང་། རང་བཞིན་གྱིས་ཡོངས་སུ་མྱ་ངན་ལས་འདས་པ་ཉིད་ལས་བརྩམས་ནས་ཐེག་
་ པ་ཆེན་པོ་ལ་ཡང་དག་པར་ཞུགས་པ་རྣམས་ལ་སྟོང་ཉིད་སྨོས་པའི་རྣམ་པས་ཆེས་ངོ་མཚར་རྨད་དུ་བྱུང་བའི་ཆོས་ཀྱི་་
197



འཁོར་ལོ་གཉིས་པ་བསྐོར་ཏེ། བཅོམ་ལྡན་འདས་ཀྱིས་ཆོས་ཀྱི་འཁོར་ལོ་གཉིས་པ་བསྐོར་བ་དེའང་བླ་ན་མཆིས་པ་
སྐབས་མཆིས་པ་དྲང་བའི་དོན་རྩོད་པའི་གཞིའི་གནས་སུ་གྱུར་པ་ལགས་ཀྱི། བཅོམ་ལྡན་འདས་ཀྱིས་ཆོས་རྣམས་ཀྱི་ངོ་
བོ་ཉིད་མ་མཆིས་པ་ལས་བརྩམས། སྐྱེ་བ་མ་མཆིས་པ་ཉིད་དང་འགག་པ་མ་མཆིས་པ་ཉིད་དང་གཟོད་མ་ནས་ཞི་བ་་་་
ཉིད་དང་། རང་བཞིན་གྱིས་ཡོངས་སུ་མྱ་ངན་ལས་འདས་པ་ཉིད་ལས་བརྩམས་ནས་ཐེག་པ་ཐམས་ཅད་ལ་ཡང་དག་་་་
པར་ཞུགས་པ་རྣམས་ལ་ལེགས་པ་རྣམ་པར་ཕྱེ་བ་དང་ལྡན་པ་ཤིན་ཏུ་ངོ་མཚར་རྨད་དུ་བྱུང་བའི་ཆོས་ཀྱི་འཁོར་ལོ་་་ཡ
གསུམ་པ་བསྐོར་ཏེ། བཅོམ་ལྡན་འདས་ཀྱིས་ཆོས་ཀྱི་འཁོར་ལོ་བསྐོར་བ་འདི་ནི་བླ་ན་མ་མཆིས་པ་སྐབས་མ་མཆིས་པ་་་
ངེས་པའི་དོན་ལགས་ཏེ་རྩོད་པའི་གཞིའི་གནས་སུ་གྱུར་པ་མ་ལགས་སོ། །ཞེས་འབྱུང་། གཟུངས་ཀྱི་དབང་ཕྱུག་རྒྱལ་
པོས་ཞུས་པ་ལས། རིགས་ཀྱི་བུ་འདི་ལྟ་སྟེ་དཔེར་ན་ནོར་བུ་མཁན་མཁས་པ་ནོར་བུ་སྤྱོད་པའི་ཚུལ་ལེགས་པར་ཤེས་པ་
དེས་ནོར་བུ་རིན་པོ་ཆེའི་རིགས་ནས་ཡོངས་སུ་མ་དག་པའི་ནོར་བུ་རིན་པོ་ཆེ་བླངས་ཏེ་ལན་ཚྭའི་ཆུ་རྣོན་པོས་སྦྱངས་
ནས་སྐྲའི་རེ་བས་ཡོངས་སུ་སྦྱོང་བས་ཡོངས་སུ་སྦྱོང་བར་བྱེད་དེ། དེ་ཙམ་གྱིས་བརྩོན་པ་འདོར་བ་ཡང་མ་ཡིན་ཏེ། དེའི་
འོག་ཏུ་སྨན་ཆེན་པོའི་ཁུ་བ་ལ་ཡང་སྦྱངས་ནས་རེས་སྲབ་མོས་ཡོངས་སུ་སྦྱོང་བས་སྦྱོང་བར་བྱེད་དོ། །ཡོངས་སུ་སྦྱངས་པ་
ཏེ་དྲི་མ་དང་བྲལ་བ་ནི་བཻཌཱུརྱའི་རིགས་ཆེན་པོ་ཞེས་བརྗོད་དོ། །རིགས་ཀྱི་བུ་དེ་བཞིན་དུ་དེ་བཞིན་གཤེགས་པ་ཡོངས་་
སུ་མ་དག་པའི་སེམས་ཅན་གྱི་ཁམས་མཁྱེན་ནས་མི་རྟག་པ་དང་སྡུག་བསྔལ་བ་དང་བདག་མེད་པ་དང་མི་གཙང་བ་་་
ཡིད་འབྱུང་བའི་གཏམ་གྱིས་འཁོར་བ་ལ་དགའ་བའི་སེམས་ཅན་རྣམས་སྐྱོ་བ་སྐྱེད་པར་མཛད་དེ་འཕགས་པའི་ཆོས་
འདུལ་བ་ལ་འཛུད་པར་མཛད་དོ། །དེ་ཙམ་གྱིས་དེ་བཞིན་གཤེགས་པ་བརྩོན་པ་འདོར་བ་ཡང་མ་ཡིན་ཏེ། དེའི་འོག་ཏུ་
སྟོང་པ་ཉིད་དང་མཚན་མ་མེད་པ་དང་སྨོན་པ་མེད་པའི་གཏམ་གྱིས་དེ་བཞིན་གཤེགས་པའི་ཚུལ་རྟོགས་པར་མཛད་དོ། ། །
དེ་ཙམ་གྱིས་དེ་བཞིན་གཤེགས་པ་བརྩོན་པ་འདོར་བ་ཡང་མ་ཡིན་ཏེ། དེའི་འོག་ཏུ་ཕྱིར་མི་ལྡོག་པའི་འཁོར་ལོའི་གཏམ་
དང་འཁོར་གསུམ་ཡོངས་སུ་དག་པའི་གཏམ་གྱིས་རང་བཞིན་སྣ་ཚོགས་ཀྱི་རྒྱུ་ཅན་གྱི་སེམས་ཅན་དེ་དག་དེ་བཞིན་་་་
གཤེགས་པའི་ཡུལ་ལ་འཇུག་པར་མཛད་དོ། །ཞེས་གསུངས་སོ། །གཉིས་པ་ནི། ་དགོངས་འགྲེལ་མཁན་པོ་རྩ་བ་རྒྱལ་ཚབ་
བྱམས་པས། མདོ་ལུང་ཕྱི་མོའི་དོན་འགྲེལ་ཕར་མཛད་དེ། དང་པོ་གདུལ་བྱ་འཁོར་བ་ལ་ཆགས་པ་རྣམས་ཡིད་འབྱུང་
བའི་གཏམ་གྱིས་བསྐུལ་ནས་ཞི་བའི་ལམ་ལ་འཇུག་པ་དང༌། དེ་ནས་སྟོང་པ་ཉིད་ཀྱི་གཏམ་གྱིས་ཐེག་པ་ཆེན་པོར་ཡོངས་
སུ་སྨིན་པ་དང་། ཐ་མ་ཕྱིར་མི་ལྡོག་པའི་འཁོར་ལོའི་གཏམ་གྱིས་དེ་བཞིན་གཤེགས་པའི་ཡུལ་ལ་འཇུག་ཅིང་ལུང་སྟོན་པ་
ཆེན་པོ་འཐོབ་པར་བྱེད་པའི་ཕྱིར་རོ། །འཕགས་པ་ཐོགས་མེད་ཀྱིས་བསྡུ་བར་དགོངས་པ་ངེས་འགྲེལ་གྱི་ལུང་དྲངས་པ་
ནས་འཁོར་ལོ་ཐ་མོ་མཐར་ཐུག་གི་ངེས་དོན་དུ་མཛད་ཅིང་དབྱིག་གཉེན་སོགས་ཀྱང་དེའི་རྗེས་སུ་འབྲང་ངོ༌། །འོན་ཀྱང་
ཐོགས་མེད་སྐུ་མཆེད་ཀྱིས་བར་བ་དྲང་དོན་ཡིན་པར་ནི་མ་གསུངས་ཤིང་། རྣམ་བཤད་རིགས་པ་རྩ་འགྲེལ་དུ་ངེས་དོན་
ཡིན་པར་དམིགས་སུ་གསུངས་ཤིང་། ཤིང་རྟ་ཆེན་པོ་དཔལ་ལྡན་ཆོས་སྐྱོང་གིས་རྣམ་པར་རིག་པར་གྲུབ་པ་ལས་འཁོར་
ལོ་གཉིས་ཀ་ངེས་དོན་དུའང་བཤད་དོ། འཕགས་པ་ཀླུ་སྒྲུབ་ཀྱིས་གཟུངས་དབང་གི་མདོའི་སྦྱོང་བ་གསུམ་པོ་ངེས་དོན་
198



དུ་མཛད་ཅིང་འཕགས་པ་ལྷས་ཀྱང་དེ་བཞིན་དུ་མཛད་པ་ལ། དེ་ཉིད་དགོངས་འགྲེལ་གྱི་ཐོག་མཐའ་བར་གསུམ་དང་་
མཐུན་པར་བོད་སྟོན་རྣམས་ཀྱང་མི་འདོད་ཀ་མེད་བྱུང་སྟེ་དངོས་སུ་དེ་ལྟར་གནས་པའི་ཕྱིར་རོ། །ཕྱིས་ཀྱི་འགྲེལ་བྱེད་་་་
བྱམས་པའི་བརྒྱུད་པ་རྣལ་མ་འཛིན་པ་དག་ནི་ལུགས་དེ་ལས་འདའ་བར་མི་བྱེད་ལ། ཀླུ་སྒྲུབ་ཀྱི་གཞུང་འགྲེལ་པའི་ཟླ་་་
བས་ནི། ཐོག་མཐའ་བར་གསུམ་གྱི་རྣམ་གཞག་མ་བྱས་པར་བློ་གྲོས་མི་ཟད་པས་བསྟན་པའི་མདོ་དོན་གྱི་དྲང་ངེས་ཙམ་
ཞིག་དབྱེ་བར་མཛད་དོ། །འདིའི་ད་གོངས་དོན་ཇི་བཞིན་མ་བརྟགས་པའི་དབང་གིས་འཁོར་ལོ་བར་ཐ་གཉིས་ལ་དྲང་
ངེས་དང་མཆོག་དམན་དུ་རྣམ་པར་བརྟགས་པའི་ཅལ་ཅོལ་མང་པོ་བོད་སྟོན་རྣམས་ལ་བྱུང་བར་སྣང་སྟེ། དེང་གོང་དུ་
སྨོས་པ་ལྟར་མདོ་འདི་ལ་དྲང་ངེས་རྣམ་འབྱེད་བརྒྱད་དུ་གསུངས་པའི་གཞན་རྣམས་འཁོར་ལོ་བར་ཐ་གཉིས་ཀར་ངེས་
དོན་གྱི་ཕྱོགས་འཇུག་མཉམ་ཡིན་ཀྱང་། བརྒྱད་པ་བདག་མེད་པ་ལ་ཟླ་བས་བདག་གཉིས་ཀྱིས་སྟོང་པ་ཙམ་ལ་ངེས་དོན་
དུ་བཞག་པ་དེ་ཐོགས་མེད་སྐུ་མཆེད་རྗེས་འབྲངས་དང་བཅས་པས་ལེགས་པར་རྣམ་པར་ཕྱེས་ནས་དེའི་དོན་བྱིས་པ་་་
རྣམས་ཀྱིས་བརྟགས་པའི་བདག་མེད་པ་སྟེ། དགོངས་པ་ངེས་འགྲེལ་ལས། བདག་ཏུ་རྟོགས་པར་གྱུར་ན་མི་རུང་སྟེ། འདི་
ནི་བྱིས་པ་རྣམས་ལ་ངས་མ་བསྟན། ཞེས་དང་། སོར་ཕྲེང་ལས། བཅོམ་ལྡན་འདས་རྣམས་ཀྱིས་ཆོས་ཐམས་ཅད་ལ་ནན་
ཏན་དུ་བཙལ་ཡང་འཇིག་རྟེན་པའི་བདག་མེད་དེ་ནི་མཐེ་བོང་ཙམ་དང་། ཞེས་སོགས་ནས། བདག་དོན་ནི་འདི་འདྲའོ་
ཞེས་བྱ་བ་སངས་རྒྱས་ཐམས་ཅད་དང་ཉན་ཐོས་ཐམས་ཅད་ཀྱིས་མ་བརྙེས་ཏེ་མངོན་པར་སངས་རྒྱས་ནས་སྲོག་ཆགས་
རྣམས་ལ་བཤད་དོ། །ཞེས་སོགས་དང་། ལངྐར་གཤེགས་པ་ལས། ་དེ་བཞིན་གཤེགས་པའི་སྙིང་པོ་བསྟན་པ་ནི་མུ་སྟེགས་
ཅན་གྱི་བདག་ཏུ་སྨྲ་བ་དང་མཚུངས་པ་མ་ཡིན་ཏེ། ཞེས་སོགས་དང་། བདག་ཏུ་མངོན་པར་ཞེན་པར་མི་བྱའོ། །ཞེས་་་་་
གསུངས་པ་སོགས་ཀྱི་དོན་གཏན་ལ་ཕབ་སྟེ་འཁོར་ལོ་བར་ཐ་ངེས་དོན་ཡིན་མཉམ་ལ། གནས་སྐབས་སྤྲོས་པ་གཅོད་པ་
དང་། མཐར་ཐུག་གནས་ལུགས་སྟོན་པའི་ངེས་དོན་གྱི་ཁྱད་པར་དུ་བཞེད་དོ། །ཞེས་སོ། །ཡང་ཀུན་མཁྱེན་འཇིགས་མེད་
གླིང་པས་ཀྱང་ཤིང་རྟ་ཆེན་མོ་ལས་ཇི་ལྟར་གསུངས་པ་བཞིན་དྲང་ངེས་དང་དགོངས་ལྡེམ་དགོངས་བཅས་ཀྱི་རྣམ་་་་་
བཞག་དཔྱིས་ཕྱིན་པ་གསུངས་མོད་ཡི་གེ་མངས་ཀྱིས་དོགས་པས་མ་བཀོད་དོ། །དེ་ལ་ཀུན་མཁྱེན་ཆོས་ཀྱི་རྒྱལ་པོ་དང་མི་
ཕམ་འཇམ་པའི་དབྱངས་ཀྱི་གསུང་གི་ཟབ་གནད་འདི་དག་ལུང་དང་རིགས་པ་མན་ངག་གསུམ་གྱི་ལམ་ནས་དཔྱིས་་་་
ཕྱིན་པ་ཤེས་པར་འདོད་ན་དང་པོའི་སངས་རྒྱུས་རྗེ་བཙུན་བླ་མ་རྡོ་རྗེ་འཆང་ཀུན་མཁྱེན་གྲུབ་དབང་པདྨ་ནོར་བུའི་་་་
བཀའ་དྲིན་ལ་བརྟེན་ནས་བྱུང་བས་ཁོ་བོས་བྱས་པའི་གཞུང་རྫོགས་ལྡན་དང་པོའི་འཕྲིན་སྙན་དང་ཁྱད་པར་རྫོགས་་་་
ལྡན་གྱི་འཕྲིན་སྙན་གཉིས་པ་ལས་ཤེས་པར་བྱའོ། །ཀུན་མཁྱེན་ཡབ་སྲས་ཀྱི་གསུང་རབ་རིན་པོ་ཆེ་རྣམས་ལས་འབྱུང་་་་་
བའི་ལུང་གི་གནས་ངེས་པ་བཞིན་རྣམ་མཁྱེན་མཚོན་བྱེད་ཀྱི་ཆོས་བཞི་བ་སྒྲུབ་པའི་རྟེན་རིགས་ཀྱི་དཀའ་བའི་གནས་་་
རྣམས་ལེགས་པར་བཤད་ཟིན་ཏོ། ། ་
གཉིས་པ་སྒྲུབ་པའི་དམིགས་པ་ལ་འདོམས་པ་ནི་དམིགས་པ་སོགས་རྐང་པ་བདུན། འདིར་དཀའ་བའི་གནད་ལ་་
དཔྱད་པ་ལ། དམིགས་པ་ཆོས་རྣམས་ཐམས་ཅད་དེ། །ཅེས་པའི་སྐབས་སུ་ཆོས་ཀྱི་སྒྲ་བཤད་ལ་དཔྱད་པ། ཆོས་ཀྱི་ར་་་་
199



དབྱེ་ལ་དཔྱད་པའོ། །དང་པོ་ནི། འཛམ་གླིང་མཁས་པའི་ཁྱུ་མཆོག་རང་ཟོམ་ཆོས་ཀྱི་བཟང་པོས་ལྟ་འཕྲེང་རྣམ་བཤད་་
ལས། དེ་ལ་ཆོས་ཞེས་བྱ་བའི་ངེས་པའི་ཚིག་ནི། དྷརྨ་ཞེས་བྱ་བ་འཛིན་པའི་དོན་ལ་འཇུག་སྟེ། དེ་ཡང་འདིས་འཛིན་་་་་
པའམ། འདི་འཛིན་པར་བྱ་བ་ཡིན་ཞེས་བྱེད་པ་དང་ལས་སུ་སྒྲུབ་པར་བྱེད་དེ། དེ་ལ་ཤེས་བྱ་ཐམས་ཅད་ལ་ཆོས་ཞེས་པ་
བརྗོད་པའི་ཚེ་ནི། མཚན་ཉིད་འཛིན་པར་བྱེད་པས་ཆོས་ཏེ། བྱེད་པ་དང་ལས་གཉི་གར་དྲང་ངོ༌། །ལམ་དང་། དོན་དམ་
པ་དང་། བསོད་ནམས་དག་ལ་ཆོས་ཞེས་བརྗོད་པའི་ཚེ་ནི། ལྟུང་བ་ལས་འཛིན་པས་ཆོས་ཏེ་བྱེད་པར་སྦྱར་རོ། །གསུང་
རབ་དང་། བདེན་ཞིང་ངེས་པ་དང་། ཡུལ་ཆོས་ལྟ་བུ་ལ་ཆོས་ཞེས་བརྗོད་པའི་ཚེ་ནི། རིགས་པ་འཛིན་པས་ཆོས་ཏེ་བྱེད་
པར་སྦྱར་ཁམས་སམ་རྒྱུ་ལ་ཆོས་ཞེས་བརྗོད་པའི་ཚེ། འབྲས་བུ་འཛིན་པས་ཆོས་ཏེ་བྱེད་པར་སྦྱར། ཚེ་ལ་ཆོས་ཞེས་་་་་
བརྗོད་པའི་ཚེ། ལུས་འཛིན་པས་ཆོས་ཏེ་བྱེད་པར་སྦྱར། ཡིད་ཀྱི་ཡུལ་ལ་ཆོས་ཞེས་བརྗོད་པའི་ཚེ། ཆོས་ཕལ་ཆེ་བ་དང༌། .
འདུས་བྱས་དང་འདུས་མ་བྱས་ཀྱང་བསྡུས་པའི་ཕྱིར། སྤྱིའི་མིང་ཡན་ལག་ལ་བཏགས་པར་སྦྱར། སྟོབས་དང་མི་་ས་
འཇིགས་པ་ལ་སྩོགས་པ་འབྲས་བུའི་ཆོས་ཞེས་བརྗོད་པའི་ཚེ་ནི། ཆོས་ལས་བྱུང་བ་དང་། ལྟུང་བ་ལས་འཛིན་པ་དང་།
ཁམས་ཀྱི་དོན་ཏེ། བྱིངས་ཆེ་བའི་ཕྱིར་ཆོས་ཞེས་བྱའོ། །ཆོས་ལ་ཆོས་སུ་རྣམ་པར་གཞག་པའི་ཚེ་ནི། འདི་འཛིན་པས་ཆོས་
ཏེ་ལས་སུ་སྦྱར། ཆོས་ཀྱི་ངེས་ཚིག་འདི་ལྟ་བུ་ནི། ཐམས་ཅད་ཀྱི་སྐབས་སུ་བརྗོད་པར་བྱའོ། །ཞེས་སོ། །གཉིས་པ་རབ་དབྱེ་
ནི་སློབ་དཔོན་ཆེན་པོ་བློ་གྲོས་མཐའ་ཡས་ཀྱིས་དོན་བཅུ་ནི་རྣམ་བཤད་རིགས་པ་ལས། ཆོས་ནི་ཤེས་བྱ་ལམ་དང་ནི། །མྱ་
ངན་འདས་དང་ཡིད་ཀྱི་ཡུལ། །བསོད་ནམས་ཚེ་དང་གསུང་རབ་དང༌། །འབྱུང་འགྱུར་ངེས་དང་ཆོས་ལུགས་ལའོ། །ཞེས་
འབྱུང་བ་ལྟར་ཆོས་ཀྱི་སྒྲ་ཤེས་བྱ་ལ་འཇུག་པ་ནི་དཔེར་ན་མོད་ལས། ཆོས་གང་ལ་ལ་འདུས་བྱས་སམ། འདུས་མ་བྱས་་་
སམ། ཞེས་དང་། ཆོས་རྣམས་ཐམས་ཅད་དེ་འདྲར་ཤེས་པར་གྱིས། ཞེས་པ་ལ་སོགས་པ་ལྟ་བུའོ། །ལམ་ལ་འཇུག་པ་ནི།
དགེ་སློང་དག་ལོག་པའི་ལྟ་བ་ནི་ཆོས་མ་ཡིན་ལ་ཡང་དག་པའི་ལྟ་བ་ནི་ཆོས་ཡིན་ནོ། །ཞེས་པ་ལྟ་བུ་དང་། མྱ་ངན་་་་་་
འདས་ལ་འཇུག་པ་ནི། ཆོས་ལ་སྐྱབས་སུ་སོང་བ། ཞེས་པ་ལྟ་བུ། བསོད་ནམས་ལ་འཇུག་པ་ནི། བཙུན་མོའི་འཁོར་དང་་་
གཞོན་ནུ་མ་རྣམས་དང་ལྷན་ཅིག་ཏུ་ཆོས་སྤྱོད། ཅེས་པ་ལྟ་བུ། ཚེ་ལ་འཇུག་པ་ནི། བྱིས་པ་ནི་མཐོང་བའི་ཆོས་གཅེས་་་་་
པར་འཛིན་པ་ཡིན། ཅེས་པ་ལྟ་བུ། གསུང་རབ་ལ་འཇུག་པ་ནི། འདུ་བྱེད་ཀྱི་རྫས་རྣམས་ནི་དེའི་ཆོས་སོ། །ཞེས་དང་། ང་
ཡང་འཆི་བའི་ཆོས་དང་འཆི་བའི་ཆོས་ཉིད་ལས་མ་འདས་སོ། །ཞེས་པ་ལྟ་བུ། ངེས་པ་ལ་འཇུག་པ་ནི། དགེ་སློང་གི་ཆོས་
བཞི་ཞེས་དང་། དགེ་སློང་དག་སྲོག་གཅོད་པ་ནི་ཆོས་མ་ཡིན་ལ། སྲོག་གཅོད་པ་སྤང་བ་ནི་ཆོས་ཡིན་ནོ། །ཞེས་སོགས་་་་
འབྱུང་བ་ལྟ་བུ། ལུགས་ལ་འཇུག་པ་ནི། ཡུལ་ཆོས་དང་རིགས་ཆོས་ལྟ་བུ་རྣམས་སོ། །དེ་དག་འཛིན་པའི་སྒྲ་དོན་དང་ཇི་
ལྟར་འབྲེལ་སྙམ་ན། ཤེས་བྱ་རྣམས་ཀྱིས་ནི་རང་དང་སྤྱིའི་མཚན་ཉིད་འཛིན་པ་སྟེ། དཔེར་ན་ས་ནི་སྲ་བའོ། །ཆུ་ནི་་་་
གཤེར་བའོ། །མེ་ནི་ཚ་བའོ། །རླུང་ནི་ཡང་ཞིང་གཡོ་བའོ། །ཞེས་པ་ལྟ་བུ་རང་མཚན་དང་། འདུས་བྱས་ཐམས་ཅད་ནི་མི་
རྟག་པའོ། །ཟག་བཅས་ཐམས་ཅད་ནི་སྡུག་བསྔལ་བའོ། །ཆོས་ཐམས་ཅད་ནི་བདག་མེད་པའོ། །མྱ་ངན་ལས་འདས་པ་ནི་
ཞི་བའོ། །ཞེས་པ་ལྟ་བུ་སྤྱི་མཚན་འཛིན་པ་དང་། ལམ་དང་མྱང་འདས་ཀྱིས་ནི་འཁོར་བར་ལྟུང་བ་ལས་འཛིན་པ་དང་། །
200



ཡིད་ཡུལ་གྱིས་ནི་ཡིད་འཛིན་པ་དང་། བསོད་ནམས་ཀྱིས་ནི་ངན་འགྲོར་ལྟུང་བ་ལས་འཛིན་པ་དང་། ཚེའམ་སྲོག་གིས་
ནི་ལུས་སམ་རིས་མཐུན་འཛིན་པ་དང༌། གསུང་རབ་ཀྱིས་ནི་དོན་ཕྱིན་ཅི་མ་ལོག་པར་འཛིན་པ་དང་། འབྱུང་འགྱུར་་་་
གྱིས་ནི་འབྱུང་རྒྱུའི་ཆོས་དེ་འཛིན་པ་དང་། ངེས་པས་ནི་ངེས་པར་བྱ་བའི་གཞི་འཛིན་པ་དང་། ལུགས་ཀྱིས་ནི་རང་དང་
མཚུངས་པའི་སྤྱོད་པ་འཛིན་པ་དང་། རིག་པས་ནི་འཁྲུལ་བའི་ཕྱོགས་ལས་འཛིན་པ་ལྟ་བུར་རིགས་པས་དཔག་པར་བྱའོ། །
ཞེས་སོ། །རྣམ་མཁྱེན་མཚོན་བྱེད་ཀྱི་ཆོས་ལྔ་བ་དམིགས་པའི་མཐའ་དཔྱད་སྔ་འགྱུར་རང་ལུགས་དྲི་མ་མེད་པ་བཞིན་་་་
བཤད་ཟིན་ཏོ། །
གསུམ་པ་སྒྲུབ་པའི་ཆེད་དུ་བྱ་བ་ནི། སེམས་ཅན་སོགས་རྐང་པ་བཞི། འདིར་ཆེན་པོ་གསུམ་གྱི་བདག་ཉིད་མི་སློབ་
པའི་ལམ་གྱི་གནས་ངེས་པ་ཅུང་ཟད་བཤད་ན། ཀུན་མཁྱེན་འཇིགས་མེད་གླིང་པས་བདེན་པ་གཉིས་ཀྱི་ཤིང་རྟ་ལས། མི་
སློབ་པའི་ལམ་ནི་བསླབ་བྱ་མཐར་ཐུག་ནས་སློབ་ཏུ་མེད་པའི་དོན་ཏེ། ལུས་ཀྱི་རྟེན་ཐུན་མོང་པ་ཉན་ཐོས་སྡེ་བ་ལྟར་ན་
འཛམ་བུ་གླིང་པའི་རྒྱལ་རིགས་སམ་བྲམ་ཟེའི་རིགས་ལས་སངས་རྒྱ་བར་འདོད་ཅིང་། སྲིད་པ་ཐ་མའི་དུས་དང་པོའི་
ཚེའང་སོ་སོ་སྐྱེ་བོར་འདོད་པའི་ཚུལ་མཛོད་ལས། འཕགས་པ་མིན་ཡང་ཕ་མ་དང་། །ནད་པ་དང་ནི་ཆོས་སྨྲ་དང་། །སྐྱེ་་
མཐའི་བྱང་ཆུབ་སེམས་དཔའ་ལ། །ཞེས་པས་བསྟན་ཀྱང་སྒྲ་ཇི་བཞིན་པ་མ་ཡིན་ལ། མདོ་སྡེ་དག་ལས། རྫོགས་སངས་་་་
རྒྱས་རྣམས་འོག་མིན་གྱི། །ཕོ་བྲང་དགྱེས་པ་སྡིག་པ་ཀུན། །རྣམ་སྤངས་དེར་ནི་འཚང་རྒྱ་ཞིང་། །སྤྲུལ་པ་དག་གིས་འདིར་
འཚང་རྒྱ། །ཞེས་གསུངས་པ་ལྟར་ཐེག་པ་ཆེན་པོའི་ལུགས་སུ་འོག་མིན་དུ་སངས་རྒྱུ་བའི་རྟེན་གང་ཡིན་པ་སྟེ། འཇུག་་་་
པའི་འགྲེལ་པར་ཡང་། གང་གི་དོན་དུ་འབད་པ་འདི་བརྩམས་པ་བླ་ན་མེད་པའི་ཡེ་ཤེས་དེ་ཡང་བཅོམ་ལྡན་འདས་ཀྱིས་
འོག་མིན་གྱི་གནས་ཁོ་ནར་བསྙེས་སོ། །ཞེས་བཤད་པ་ལྟར་རོ། །བསམ་པའི་རྟེན་ནི་བསམ་གཏན་བཞི་པ་སྟེ། དེའང་སའི་
དངོས་གཞི་ལས། གཙང་མའི་གནས་རྣམས་ལས་འདས་པ་ན་དབང་ཕྱུག་ཆེན་པོའི་གནས་ཡོད་པར་བཤད་པ་དེ་ཡང་་་་
ཉན་ཐོས་འཕགས་པ་རྣམས་སྐྱེ་བར་ནུས་པའི་འོག་མིན་ལས་འདས་པའི་འོག་མིན་གཉིས་པ་ལ་འདོད་དེ། དེ་ལ་མི་སློབ་
པའི་ལམ་དེའི་ངོ་བོ་ནི་སྐུ་གསུམ་ཡེ་ཤེས་ལྔ་དང་བཅས་པའི་བདག་ཉིད་དོ༑ །ཞེས་སོ། །ཡང་མི་ཕམ་འཇམ་པའི་དབྱངས་
ཀྱིས་མཁས་པའི་ཚུལ་ལ་འཇུག་པའི་སྒོ་ཞེས་བྱ་བའི་བསྟན་བཅོས་ལས་མི་སློབ་ལམ་གྱི་རྣམ་བཞག་འདི་ལྟར་གསུངས་ཏེ་
དེ་ལས། མཐར་ཕྱིན་པ་མི་སློབ་པའི་ལམ་ནི། སྤང་བྱ་རྣམས་རྒྱུན་བཅད་ནས་བྲལ་བའི་ཐོབ་པ་མངོན་དུ་བྱས་པ་སྟེ། དེ་
ཡང་རང་ལམ་གྱི་རྡོ་རྗེ་ལྟ་བུའི་ཏིང་ངེ་འཛིན་ལ་བརྟེན་ནས་དེ་མ་ཐག་ཏུ་སེམས་དང་ལམ་གྱི་གནས་གྱུར་ཐོབ་ཅིང་ཟད་
དང་མི་སྐྱེ་བ་ཤེས་པ་གང་ཡིན་པའོ། །ཟད་པ་ཤེས་པ་བདག་གིས་སྡུག་བསྔལ་ཤེས་སོ། །ཀུན་འབྱུང་སྤངས་སོ། །འགོག་པ་
མངོན་དུ་བྱས་སོ། །ལམ་རྒྱུད་ལ་བརྟེན་ཟིན་ཏེ་སྤང་བྱ་ཐམས་ཅད་ཟད་དོ་ཞེས་ཤེས་པ་དང་། ཡང་སྡུག་བསྔལ་ཤེས་པར་
བྱར་མེད་དེ་དྲི་མ་རྣམས་ཕྱིས་མི་སྐྱེ་བར་ཤེས་པའོ། །དེ་ལ་ཐེག་དམན་གྱི་མི་སློབ་པ་ཉན་རང་དགྲ་བཅོམ་པས་ནི་ཁམས་
གསུམ་གྱི་ཉོན་མོངས་པ་ས་བོན་དང་བཅས་པ་སྤངས་པས་དེའི་དབང་གིས་བྱུང་བ་ལས་དང་རྣམ་སྨིན་གྱི་གནས་ངན་་
ལེན་སོགས་ཟད་པའི་བྲལ་བ་ཐོབ་ནས་འགོག་བདེན་མངོན་དུ་བྱས་པའོ། །ཐེག་པ་ཆེན་པོའི་མི་སློབ་པ་སངས་རྒྱས་ཀྱི་་
201



སར་ནི་སྒྲིབ་པ་གཉིས་ཀྱི་ས་བོན་བག་ཆགས་དང་བཅས་པ་སྤངས་པས་སྤང་བ་ཆེན་པོ་མཐར་ཐུག་པའི་འགོག་བདེན་་
མངོན་དུ་མཛད་པ་སྟེ། དག་པ་གཉིས་ལྡན་གྱི་དེ་བཞིན་ཉིད་ངོ་བོ་ཉིད་སྐུ་ཐོབ་པའོ། །རྡོ་རྗེ་ལྟ་བུའི་ཏིང་ངེ་འཛིན་ཞེས་
པ་གང་ཞེ་ན་ཐེག་པ་ཆེ་ཆུང་སོ་སོའི་ལམ་གྱི་འབྲས་བུ་མཐར་ཐུག་ཐོབ་པ་འི་གེགས་སུ་གྱུར་པའི་སྤང་བྱ་མཐར་ཐུག་་་་་་
འཇོམས་པ་ལ་ཐོགས་པ་མེད་པའི་གཉེན་པོ་བར་ཆད་མེད་ལམ་མོ། །དེ་ལའང་སྦྱོར་དངོས་རྗེས་གསུམ་ཡོད་པའི་དང་་་
པོར་རྡོར་ཏིང་དེ་མ་ཐག་ཏུ་འདྲེན་ནུས་པའི་དངོས་རྒྱུར་གྱུར་པ་ལ་སྦྱོར་བའི་ལམ་ཞེས་བྱ་ཞིང་། དངོས་གཞི་ནི་རྡོ་རྗེ་ལྟ་
བུའི་ཏིང་ངེ་འཛིན་རང་ཉིད་དེ་སྤང་བྱའི་སྒྲིབ་པ་ཐམས་ཅད་ཀྱིས་ཚུར་མི་ཕྱེད་ལ་ཕར་འཇོམས་པའི་མཐུ་དང་ལྡན་པའོ། །
དེའི་རྗེས་ཐོགས་ལ་དངོས་འབྲས་སུ་གྱུར་པ་ཟད་མི་སྐྱེ་ཤེས་པ་འབྱུང་བའི་གནས་སྐབས་ལ་རྣམ་གྲོལ་ལམ་ཞེས་བྱའོ། །
མི་སློབ་པ་དེ་ནི་མི་སློབ་པའི་ཆོས་བཅུ་དང་ལྡན་ཏེ། གང་ཞེ་ན་མི་སློབ་པའི་ཡང་དག་པའི་ལྟ་བ་ནས། མི་སློབ་པའི་ཡང་
དག་པའི་ཏིང་ངེ་འཛིན་གྱི་བར་གྱི་འཕགས་ལམ་བརྒྱུད་དང་། མི་སློབ་པའི་ཡང་དག་པའི་རྣམ་པར་གྲོལ་བ་དང་། མི་ས་
སློབ་པའི་ཡང་དག་པའི་ཤེས་པ་སྟེ་བཅུའོ། །བཅུ་པོ་དེ་དག་ཟག་མེད་ཀྱི་ཕུང་བོ་ལྔས་བསྡུས་ཏེ། ངག་ལས་མཐའ་འཚོ་བ་
གསུམ་ཚུལ་ཁྲིམས་ཀྱི་ཕུང་པོ་དང་། དྲན་ཏིང་གཉིས་ཏིང་ངེ་འཛིན་གྱི་དང་།་ ལྟ་རྟོག་རྩོལ་གསུམ་ཤེས་རབ་ཀྱི་དང་། །
རྣམ་པར་གྲོལ་བའི་དང་། རྣམ་པར་གྲོལ་བའི་ཡེ་ཤེས་མཐོང་བའི་ཕུང་པོ་ལྔ་ཉིད་དོ། །ཞེས་སོ། །རྣམ་མཁྱེན་མཚོན་བྱེད་
ཀྱི་ཆོས་དྲུག་པ་ཆེད་དུ་བྱ་བའི་མཐའ་དཔྱད་སྔ་འགྱུར་རང་ལུགས་བཞིན་བཤད་ཟིན་ཏོ། །་་ ་ ་་་
བཞི་བ་སྒྲུབ་པ་རང་གི་ངོ་བོ་ལ་བཞི། བསམ་པས་གོ་བགོས་པའི་སྒྲུབ་པ་གོ་སྒྲུབ། སྦྱོར་བས་དངོས་སུ་ཞུགས་པ་་་་
འཇུག་སྒྲུབ། ཞུགས་པ་མཐར་བྱེད་ཚོགས་སྒྲུབ། མཐར་ཕྱིན་པའི་ངེས་འབྱུང་སྒྲུབ་པའོ། །དང་པོ་ནི། དེ་དག་སོགས་རྐང་
པ་བཞི་དེ་ལ་གོ་སྒྲུབ་ཀྱི་ངོ་བོ་ནི་མི་ཕམ་འཇམ་པའི་དབྱངས་ཀྱི་ཕར་ཕྱིན་ཊཱིཀྐ་ལས། ཕར་ཕྱིན་རེ་རེ་ཡང་ཕར་ཕྱིན་དྲུག་
ལྡན་ཉམས་སུ་ལེན་པའི་གོ་ཆའི་སྒོ་ནས་ཕྱོགས་དུས་ཀྱི་ཆས་དཔག་པར་དཀའ་བའི་གོ་ཆར་གྱུར་པ་པོ་དྲུག་སྟེ། སྦྱིན་པ་
ཕྲ་མོ་གཅིག་བྱིན་ཀྱང་རང་དོན་དང་དམན་ལམ་ཡིད་བྱེད་དང་མཚན་འཛིན་སོགས་དང་བྲལ་བ། ཕན་ཡོན་ཕྱོགས་དུས་
ཀྱི་མུ་བཞིན་དཔག་པར་དཀའ་བ་སྟེ། སྦྱིན་སོགས་ལ་རང་གནས་ནས་གཞན་འགོད་པ་དང་། དགེ་རྩ་སེམས་ཅན་ལ་་་་་
བསྔོ་བ་སྦྱིན་པ། ཉན་རང་གི་སེམས་སྤོང་བ་ཚུལ་ཁྲིམས། གཤེ་སོགས་སྡུག་བསྔལ་ལོ་བཟོད་པ། ཐེག་ཆེན་དགེ་བ་འདུན་
པ་བརྩོན་འགྲུས། རྣམ་མཁྱེན་ལ་སེམས་གཅིག་པ་བསམ་གཏན། འཁོར་གསུམ་མི་རྟོག་པར་བསྔོ་བ་ཤེས་རབ་སྟེ་དྲུག་་་་
གིས་མཚོན་ནས་ཤེས་པར་བྱའོ། །ཞེས་སོ། །ཡང་ཕར་ཕྱིན་ཊཱིཀྐ་མི་ཕམ་ཞལ་ལུང་ལས། དེ་ལྟར་ན་དབྱེ་གཞི་རྩ་བའི་ཕྱིན་
དྲུག་ནི་སྡུད་བྱེད་དང་། དབྱེ་ངོ་ཡན་ལག་གི་ཕྱིན་དྲུག་ནི་བསྡུ་བྱར་འཇོག་པ་སྐབས་ཀྱི་དོན་ཡིན་གྱི། བསྡུ་བྱའི་སྦྱིན་པ་
དྲུག་སྦྱིན་པར་བསྡུ་བ་ནི། དབྱེ་ངོ་རྣམས་དབྱེ་གཞིར་བསྡུ་བའི་གནད་མ་རྟོགས་པར་ཟད་དོ། །ཞེས་སོ། །འདིར་དཀའ་
བའི་གནད་ལ་དཔྱད་པ་ལ་ཕ་རོལ་ཏུ་ཕྱིན་པ་དྲུག་གི་རྣམ་བཞག་ཀུན་མཁྱེན་ཆོས་ཀྱི་རྒྱལ་པོས་ངེས་དོན་ཤིང་རྟ་ཆེན་མོ་
ལས། འཁོར་གསུམ་དུ་མི་རྟོག་པས་རང་གི་བདོག་པ་གཞན་ལ་གཏོང་སེམས་དགེ་བ་ས་བོན་དང་བཅས་པ་ནི་སྦྱིན་པའི་
ཕ་རོལ་ཏུ་ཕྱིན་པའོ། །དེའི་བྱེད་ལས་ཕ་རོལ་གྱི་དབུལ་བ་ཞི་བར་བྱེད་དོ། །འཁོར་གསུམ་མི་རྟོག་པས་སྲིད་ཞིའི་སྐྱོན་་་
202



སྤོང་བའི་སེམས་པ་ས་བོན་དང་བཅས་པ་ནི་ཚུལ་ཁྲིམས་སོ། །བྱེད་ལས་འཚེ་བ་ལས་ལོག་པའོ། · །འཁོར་གསུམ་མི་རྟོག་་་
པས་གནོད་པ་དང་། སྐྱོ་ངལ་བཟོད་ཅིང་ཆོས་ཉིད་ལ་མི་སྐྲག་པ་ནི་བཟོད་པའོ། །བྱེད་ལས་ཁྲོ་བ་མེད་པའོ། །འཁོར་་་་་
གསུམ་མི་རྟོག་པས་དགེ་བ་ལ་སྤྲོ་བ་ནི་བརྩོན་འགྲུས་སོ། །བྱེད་ལས་དགེ་བ་འཕེལ་བའོ། །འཁོར་གསུམ་མི་རྟོག་པས་་་་
སེམས་རྩེ་གཅིག་ནི་བསམ་གཏན་ནོ། །བྱེད་ལས་ཉོན་མོངས་པ་ཞི་བའོ། །འཁོར་གསུམ་མི་རྟོག་པས་ཆོས་ཀྱི་རང་བཞིན་
རྟོགས་པ་ནི་ཤེས་རབ་བོ། །བྱེད་ལས་ཤེས་བྱ་རྟོགས་ཤིང་འཁོར་བ་ལས་སྒྲོལ་བའོ། །ཕ་རོལ་ཏུ་ཕྱིན་པ་དེ་དག་གི་ཡོན་་་་
ཏན་ནི་རྣམ་པ་བཞི་སྟེ། གཞན་དོན་དུ་བྱང་ཆུབ་ལ་དམིགས་ཕས་རྒྱ་ཆེ་བ་དང་། ངེས་པར་ལེགས་པ་དང་མངོན་པར་་་་
མཐོ་བ་འགྲུབ་པས་དོན་ཆེ་བ་དང་། འཇིག་རྟེན་ལས་འདས་པས་ཟང་ཟིང་མེད་པ་དང་། དགེ་བ་གོང་དུ་འཕེལ་བས་མི་
ཟད་པ་སྟེ། མདོ་སྡེའི་རྒྱན་ལས། རྒྱ་ཆེ་བ་དང་ཟང་ཟིང་མེད། །དོན་ཆེ་བ་དང་མི་ཟད་པ། །སྦྱིན་ཕོ་ལ་སོགས་ཐམས་ཅད་
ཀྱི། །ཡོན་ཏན་བཞིར་ནི་ཤེས་པར་བྱ། །ཞེས་སོ། །གྲངས་ངེས་པ་ལ་གསུམ་ལས། དང་པོ་མངོན་མཐོ་བསྒྲུབ་པ་དང་ཉོན་
མོངས་པ་སྤོང་བ་ལ་ལྟོས་ཏེ་དྲུག་ཏུ་གྲངས་ངེས་པ་ནི། དེ་ཉིད་ལས། ལོངས་སྤྱོད་དང་ལུས་ཕུན་སུམ་ཚོགས་པ་དང་།
འཁོར་རྩོམ་ཕུན་སུམ་ཚོགས་པོས་མངོན་མཐོ་དང་། ''རྟག་ཏུ་ཉོན་མོངས་དབང་ཉིད་མི་འགྲོ་དང༌། བྱ་བ་རྣམས་ལ་ཕྱིན་
ཅི་མ་ལོག་པའོ། །ཞེས་སོ། །གཉིས་པ་གཞན་དོན་བྱས་པས་རང་དོན་འགྲུབ་པ་ལ་ལྟོས་ཏེ་དྲུག་གྲངས་ངེས་པ་ནི། དེ་ཉིད་
ལས། མི་ཕོངས་པ་དང་རྣམ་པར་མི་འཚེ་དང་། །རྣམ་འཚེ་བཟོད་དང་བྱ་བས་མི་སྐྱོ་དང༌། །དགའ་བྱེད་ལེགས་པར་་་༌་
བརྗོད་པ་དེ་ཡི་ཕྱིར། །གཞན་གྱི་དོན་ནི་རང་གི་དོན་ཡིན་ནོ། །ཞེས་སོ། །གསུམ་ཕ་བསླབ་ཕ་གསུམ་ལ་ལྟོས་ཏེ་ཕར་ཕྱིན་་
དྲུག་ཏུ་གྲངས་ངེས་པ་ནི།-དེ་ཉིད་ལས། བསླབ་གསུམ་དབང་དུ་མཛད་ནས་ནི། །རྒྱལ་བས་ཕ་རོལ་ཕྱིན་པ་དྲུག །ཡང་པ་
དག་བཤད་དེ་དང་པོ་གསུམ། །ཐ་མ་གཉིས་ཀྱིས་རྣམ་པ་གཉིས། །གཅིག་ནི་གསུམ་ཆར་ལ་ཡང་གཏོགས། །ཞེས་སོ། །
དེའང་དང་པོ་གསུམ་ལྷག་པ་ཚུལ་ཁྲིམས་ཀྱི་བསླབ་པས་བསྡུས་སོ། །སྦྱིན་པ་ནི་རྒྱུ། ཚུལ་ཁྲིམས་ནི་ངོ་བོ། བཟོད་པ་ནི་་་༌་
ཁྱད་པར་ཡིན་ནོ། །ཐ་མ་གཉིས་ཀྱི་བསམ་གཏན་སེམས་ཀྱི་བསླབ་པས་བསྡུས་ཤིང་། ཤེས་རབ་ཤེས་རབ་ཀྱི་བསླབ་པས་
བསྡུས་ལ། བརྩོན་འགྲུས་གཅིག་པུ་ནི་དེ་ཐམས་ཅད་ཀྱི་གྲོགས་སུ་ལྡན་པར་བསྡུས་པ་ཡིན་ནོ།།གོ་རིམ་ངེས་པ་ནི། དེ་་་་
ཉིད་ལས། སྔ་མ་ལ་བརྟེན་ཕྱི་མ་སྐྱེ། དམན་དང་མཆོག་ཏུ་གནས་ཕྱིར་དང་། རོགས་པ་དང་ནི་ཕྲ་བའི་ཕྱིར། དེ་དག་རིམ་
པར་བསྟན་པ་ཡིན། ཞེས་སོ། །དེའང་སྔ་མ་སྔ་མ་ལས་ཕྱི་མ་ཕྱི་མ་སྐྱེ་བས་རྒྱུ་དང་འབྲས་བུའི་རིམ་པ་དང༌། སྦྱིན་པ་བས་
ཚུལ་ཁྲིམས་མཆོག་པས་བཟང་ངན་གྱི་རིམ་པ་དང་། སྔ་མ་སྔ་མ་རགས་ཤིང་བསླབ་པ་དང་རྟོགས་པར་སླ་ལ་ཕྱི་མ་ཕྱི་མ་
དཀའ་བས་ཕྲ་རགས་ཀྱི་རིམ་པ་སྟེ་གསུམ་ལ་ལྟོས་ནས་ངེས་པ་ཡིན་ནོ། །བསྒྲུབ་ཚུལ་ནི། སྦྱིན་པ་གཏོང་བ་ནའང་རྣམ་
པར་སྨིན་པ་ལ་མི་རེ་བ་དང་། ཡང་ཡང་སྲིད་པའི་གནས་འདིར་བདེ་འགྲོ་ལ་སྨོན་པ་མེད་པའི་ཚུལ་ཁྲིམས་བསྲུང་བ་་་་
དང་། ཐམས་ཅད་ལ་བཟོད་པར་བྱ་བས་བཟོད་པ་བསྒོམ་པ་དང་། ཡོན་ཏན་ཐམས་ཅད་སྡུད་ཕའི་བརྩོན་འགྲུས་དང༌།
གཟུགས་མེད་པའི་ཁམས་བསལ་བའི་བསམ་གཏན་དང་། ཐབས་དང་མ་བྲལ་བའི་ཚུལ་གྱིས་ཤེས་རབ་བསྒྲུབ་པར་བྱ་སྟེ།
དེ་ཉིད་ལས། རེ་བ་མེད་པའི་སྦྱིན་པ་དང་། །ཡང་སྲིད་མི་འདོད་ཚུལ་ཁྲིམས་དང་། །ཐམས་ཅད་ལ་ནི་བཟོད་པ་དང་། །
203



ཡོན་ཏན་ཀུན་སྡུད་བརྩོན་འགྲུས་དང་། །དེ་བཞིན་བསམ་གཏན་གཟུགས་མེད་མིན། །ཤེས་རབ་ཐབས་དང་ལྡན་པ་ཡི། །
ཕ་རོལ་ཕྱིན་པ་དྲུག་པོ་ལ། །བརྟན་པ་རྣམས་ཀྱིས་ཡང་དག་སྦྱོར། །ཞེས་སོ། །ངེས་ཚིག་ནི། དེ་ཉིད་ལས། དབུལ་བ་སེལ་་་
བར་བྱེད་པ་དང་། །བསིལ་བ་འཐོབ་དང་ཁྲོ་བཟོད་དང་། །མཆོག་ལ་སྦྱོར་དང་ཡིད་འཛིན་དང་། །དོན་དམ་ཤེས་པའི་་་
ཕྱིར་བཤད་དེ། །ཞེས་སོ། །དབུལ་བ་སེལ་བས་སྦྱིན་པ། ཉོན་མོངས་པའི་གདུང་བ་བསིལ་ཞིང་སྐྱོབ་པས་ཚུལ་ཁྲིམས། ཁོང་
ཁྲོ་བཟོད་པས་བཟོད་པ། སངས་རྒྱས་ཀྱི་སར་སྦྱོར་བས་བརྩོན་འགྲུས། སེམས་རྩེ་གཅིག་ཏུ་འཛིན་པས་བསམ་གཏན།
ཆོས་ཀྱི་རང་བཞིན་དོན་དམ་པའི་བདེན་པ་ཤེས་པས་ཤེས་རབ་ཅེས་བྱའོ། །ཞེས་དང་། བྱེ་བྲག་སྦྱིན་པའི་རྣམ་བཞག་ནི།
དེ་ལས། དེའང་ཟང་ཟིང་གི་སྦྱིན་པས་བསོད་ནམས་དང་། །ཆོས་ཀྱི་སྦྱིན་པས་ཡེ་ཤེས་ཀྱི་ཚོགས་རྫོགས་ཏེ། །རང་གི་སེར་
སྣ་མེད་པས་ཡི་དྭགས་ཀྱི་སྐྱེ་བ་རྒྱུན་གཅོད་ཅིང་། །དངོས་སུ་གཞན་ལ ང་ན་པོའི་འབྱོར་བ་སྐྱེ་བ་ཡིན་ནོ། །འཕགས་པ་
འཇིག་རྟེན་འཛིན་གྱིས་དྲིས་པས་ལུང་བསྟན་པའི་མདོ་ལས། དེ་ལ་ཟང་ཟིང་གི་སྦྱིན་པས་ནི་བསོད་ནམས་ཀྱི་ཚོགས་་་་
རྫོགས་ལ། ཆོས་ཀྱི་སྦྱིན་པས་ནི་ཡེ་ཤེས་ཀྱི་ཚོགས་རྫོགས་ཏེ། འདི་གཉིས་ནི་རྣམ་པ་ཐམས་ཅད་མཁྱེན་པ་ཉིད་སྒྲུབ་པར་
བྱེད་པའོ། །དེ་ལ་ཟང་ཟིང་གི་སྦྱིན་པ་གང་ཞེ་ན། འདི་ལྟ་སྟེ། གཏོང་བ་དང་། གཏོང་བ་ཆེན་པོ་དང་། ཤིན་ཏུ་གཏོང་བའོ། །
དེ་ལ་གཏོང་བ་ཞེས་བྱ་བ་ནི། ཟས་དང་། གོས་དང་། ཤིང་རྟ་དང་། གླང་པོ་ཆེ་གཞན་ལ་སྦྱིན་པའོ། །གཏོང་བ་ཆེན་པོ་་་
ཞེས་བྱ་བ་ནི། བུ་དང་། བུ་མོ་དང༌། ཁྱིམ་ཐབ་སྦྱིན་པའོ། །ཤིན་ཏུ་གཏོང་བ་ཞེས་བྱ་བ་ནི། བྱ་དཀའ་བ་སྟེ། མགོ་དང༌།
མིག་དང་། ལག་པ་དང་། རྐང་པ་ལ་སོགས་པ་གཏོང་བའོ། །དེ་ལ་ཆོས་ཀྱི་སྦྱིན་པ་གང་ཞེ་ན། མྱུ་གུ་དང་། སྣག་ཚ་དང་།
གླེགས་བམ་སྦྱིན་པ་ནི་ཆུང་ངུའོ། །སྐལ་པ་ཇི་ལྟ་བ་བཞིན་དུ་ཉན་ཐོས་དང་། རང་སངས་རྒྱས་དང༌། བླ་ན་མེད་པའི་ཆོས་
སྟོན་པ་ནི་ཆེན་པོའོ། །བླ་ན་མེད་པའི་བྱང་ཆུབ་འཛིན་དུ་འཇུག་ཅིང་། ནམ་མཁའ་ལྟར་བསམ་གྱིས་མི་ཁྱབ་པའི་ཆོས་་་
སྟོན་པ་ནི་ཤིན་ཏུ་ཆེན་པོའོ་ཞེས་སོ། །དེའང་བྱང་ཆུབ་སེམས་དཔའ་ཁྱིམ་པས་གཙོ་བོར་ཟང་ཟིང་གི་སྦྱིན་པ་གཏོང་ལ།
རབ་ཏུ་བྱུང་བས་ཆོས་ཀྱི་སྦྱིན་པ་གཏོང་བ་ཡིན་ནོ། །དེ་དག་ཀྱང་། མདོ་སྡེའི་རྒྱན་ལས། དོན་རྣམས་གཏོང་བར་བྱེད་པ་
དང་། །རྩ་བ་སེམས་ལ་བརྟེན་པ་དང་། །ལུས་དང་ལོངས་སྤྱོད་ཕུན་ཚོགས་དང་། །གཉིས་རྗེས་འཛིན་དང་རྫོགས་བྱེད་་་
དང༌། །དེ་ཡང་སེར་སྣ་མེད་ལྡན་དང་། །ཆོས་དང་མི་འཇིགས་ཟང་ཟིང་གཏོང་། །སྦྱིན་པ་དེ་འདྲར་ཡོངས་ཤེས་ནས། །
མཁས་པས་ཡང་དག་སྒྲུབ་པར་བྱེད། །ཅེས་སོ། །དེ་ལ་ངོ་བོ་ནི་སེར་སྣ་མེད་པ། རྒྱུ་ནི་གཏོང་སེམས་དག་པ། འབྲས་བུ་ནི་
ལུས་ལོངས་སྤྱོད་ཕུན་སུམ་ཚོགས་པ་བསྒྲུབ་པ། བྱེད་ལས་ནི་རང་གཞན་གཉིས་རྗེས་སུ་འཛིན་ཅིང་ཚོགས་གཉིས་རྫོགས་
པར་བྱེད་པའོ། །ཡོན་ཏན་གྱི་ཁྱད་པར་ནི། དེ་ཉིད་ལས། རྒྱལ་བའི་སྲས་རྣམས་སློབ་དང་ཕྲད་ན་རང་གི་སྲོག་ཀྱང་རྟག་་
ཏུ་གཏོང་། སྙིང་རྗེས་གཞན་ལས་ལན་ཡང་མི་རེ་འདོད་པའི་འབྲས་བུ་དོན་མི་གཉེར། སྦྱིན་པ་དེ་ཉིད་ཀྱིས་ཀྱང་སྐྱེ་བོ་་་
ཐམས་ཅད་བྱང་ཆུབ་གསུམ་ལ་བཀོད། སྦྱིན་པ་ཡེ་ཤེས་ཀྱིས་ཡོངས་ཟིན་པས་འཇིག་རྟེན་དག་ན་མི་ཟད་བཞག ཅེས་སོ། །
ཞེས་གསུངས། ཚུལ་ཁྲིམས་ཀྱི་རྣམ་པར་བཞག་པ་ཡང་། དེ་ལས། མདོར་ན་ཉེས་སྤྱོད་ཆ་དང་བཅས་པ་ལས་གཞན་དོན་
དུ་སེམས་བསྲུང་བ་ནི་སྡོམ་པའི་ཚུལ་ཁྲིམས་སོ། །ཚོགས་གཉིས་དང་ཕ་རོལ་ཏུ་ཕྱིན་པ་དྲུག་གིས་བསྡུས་པའི་ཡོན་ཏན་མ་
204



སྐྱེས་པ་བསྐྱེད། སྐྱེས་པ་སྤེལ་བ་ནི་དགེ་བ་ཆོས་སྡུད་ཀྱི་ཚུལ་ཁྲིམས་ཏེ། སེམས་ཀྱི་བསླབ་པས་གཙོ་བོར་བསྡུས་པ་ཡིན་ནོ། །
ཐབས་ལ་མཁས་པས་དངོས་སམ་བརྒྱུད་ནས་སེམས་ཅན་ལ་ཕན་པའི་དོན་བསྒྲུབ་ལ། བསྡུ་བའི་དངོས་པོ་བཞིས་གཞན་
དགའ་བར་བྱེད་ཅིང་གནས་སྐབས་སུ་མངོན་པར་མཐོ་བ་དང་མཐར་ཐུག་ངེས་པར་ལེགས་པའི་ས་བོན་དགེ་བ་་་་་་་
འདེབས་ཤིང་གཞན་བདེ་ལྷུར་ལེན་པ་ནི་སེམས་ཅན་དོན་བྱེད་ཀྱི་ཚུལ་ཁྲིམས་སོ། །ཚུལ་ཁྲིམས་འདི་གསུམ་གྱིས་ལམ་་་་
བསླབ་པ་གསུམ་བསྒྲུབ་ཅིང་ཚོགས་གཉིས་རྫོགས་ནས་སངས་རྒྱས་པའི་ཚེ་སྡོམ་པའི་ཚུལ་ཁྲིམས་ཀྱིས་སྤངས་པ་ཕུན་་་་་
སུམ་ཚོགས་པ་སྒྲིབ་གཉིས་བག་ཆགས་དང་བཅས་པ་སྤངས་པ་འཐོབ་པར་བྱེད་དོ། །དགེ་བ་ཆོས་སྡུད་ཀྱི་ཚུལ་ཁྲིམས་་་་་
ཀྱིས་རྟོགས་པ་ཕུན་སུམ་ཚོགས་པ་ཇི་ལྟ་བ་དང་ཇི་སྙེད་པ་མཁྱེན་པ་ལ་སོགས་པ་འཐོབ་བོ། །སེམས་ཅན་དོན་བྱེད་ཀྱི་་་༌་
ཚུལ་ཁྲིམས་ཀྱིས་འཕྲིན་ལས་ཕུན་སུམ་ཚོགས་པ་གང་ལ་གང་འདུལ་དུ་དེ་དང་འཚམས་པའི་དོན་གཉིས་ལྷུན་གྲུབ་ཏུ་་་
འབྱུང་བའི་རྒྱུ་ཅན་འཐོབ་པ་ཡིན་ནོ། །དཀོན་མཆོག་བརྩེགས་པ་ལས། འོད་སྲུངས། དེ་ལ་བྱང་ཆུབ་སེམས་དཔའི་ཚུལ་་
ཁྲིམས་ནི་རྣམ་པ་གསུམ་སྟེ། སྡོམ་པའི་ཚུལ་ཁྲིམས་དང་། དགེ་བའི་ཆོས་རྣམས་སྡུད་པའི་ཚུལ་ཁྲིམས་དང་། སེམས་ཅན་
གྱི་དོན་བསྒྲུབ་པའི་ཚུལ་ཁྲིམས་སོ། །དེ་ལ་སྡོམ་པའི་ཚུལ་ཁྲིམས་ཀྱིས་ནི་མི་དགེ་བ་ལས་སེམས་བསྲུང་བ་ཡིན་ནོ། །དགེ་་
བའི་ཆོས་སྲུང་བའི་ཚུལ་ཁྲིམས་ཀྱིས་ནི་དགེ་བའི་རྩ་བ་མངོན་པར་བསྒྲུབ་པ་ཡིན་ནོ། །སེམས་ཅན་གྱི་དོན་བྱེད་པའི་ཚུལ་
ཁྲིམས་ཀྱིས་ནི་གཞན་ལ་ཕན་པ་ལྷུར་ལེན་པ་ཡིན་ནོ་ཞེས་སོ། །དེ་དག་ཀྱང་། མདོ་སྡེའི་རྒྱན་ལས། ཡན་ལག་དྲུག་་་་
བསམ་པས་ཟིན། །བདེ་འགྲོར་གནས་པ་སྦྱིན་བྱེད་དང་། །རྟེན་དང་ཞི་དང་འཇིགས་པ་མེད། །བསོད་ནམས་ཚོགས་དང་
ལྡན་པ་དང་། །བརྡར་བརྟགས་ཆོས་ཉིད་ཐོབ་པ་སྟེ། །སྡོམ་ལ་གནས་པ་རྣམས་ལ་ཡོད། །ཚུལ་ཁྲིམས་དེ་འདྲར་ཡོངས་་་་་
ཤེས་ནས། །མཁས་པས་ཡང་དག་བསྒྲུབ་པར་བྱེད། །ཅེས་སོ། །དེ་ལ་ངོ་བོ་ནི་ཡན་ལག་དྲུག་ལྡན་ཏེ། ཚུལ་ཁྲིམས་ལ་གནས་
པ། སོ་སོར་ཐར་པའི་སྡོམ་པས་བསྡམས་པ་ཆོ་ག་ཕུན་སུམ་ཚོགས་པ་སྤྱོད་ཡུལ་ཕུན་སུམ་ཚོགས་པ། ཁ་ན་མ་ཐོ་བ་ཕྲ་་་་
རབ་ཙམ་ལའང་འཇིགས་པའི་གནས་སུ་བལྟ་བ། བསླབ་པའི་གཞི་རྣམས་ཡང་དག་པར་བླངས་ཏེ་སློབ་པའོ་ཞེས་ཉན་་་་
ཐོས་ཀྱི་ས་ལས་བཤད་དོ། །རྒྱུ་ནི་ཞི་བ་མྱ་ངན་ལས་འདས་པ་འཐོབ་པར་བྱེད་དོ། །འབྲས་བུ་ནི་བདེ་འགྲོར་གནས་པའོ། །
བྱེད་ལས་ནི་ཡོན་ཏན་ཐམས་ཅད་ཀྱི་རྟེན་བྱེད་པའོ། །ཡང་ཉོན་མོངས་པ་ཞི་བ་དང་། རང་གཞན་ལ་འཇིགས་པ་མེད་་་་
པར་ཡང་བྱེད་དོ། །ཡོན་ཏན་ནི་བསོད་ནམས་ཀྱི་ཚོགས་དང་ལྡན་པའོ། །དབྱེ་ན་ཡང་དག་པར་བླངས་པ་བརྡ་ལས་བྱུང་
བ་དང་། ཆོས་ཉིད་ཀྱིས་ཐོབ་པའོ། །དང་པོ་ནི་སོ་སོར་ཐར་པའོ། །ཆོས་ཉིད་ཀྱིས་ཐོབ་པ་ལ་བསམ་གཏན་དང་ཟག་མེད་
ལས་སྐྱེས་པ་གཉིས་ཏེ། བསམ་གཏན་དངོས་གཞིའི་སེམས་ཐོབ་པ་དང་། མཐོང་ལམ་ལ་སོགས་པ་ཟག་པ་མེད་པ་་་་
འཕགས་པའི་ས་ཐོབ་པ་ཡིན་ཏེ་མཛོད་ལས། སྡོམ་པ་སོ་སོར་ཐར་ཅེས་བྱ། །དེ་བཞིན་བསམ་གཏན་ཟག་མེད་སྐྱེས། །ཞེས་
སོ། །འདི་དག་ནི་ཉམས་པ་མེད་པ་དང་། ཉན་རང་དང་མ་འདྲེས་པ་དང་། ཉེས་ལྟུང་གིས་མ་སྦགས་པ་དང་། ཐེག་ཆེན་
ཡིན་པས་མོད་མི་དམའ་བ་སྟེ། བཞི་ལྡན་ནི་ཡོན་ཏན་གྱི་རྟེན་ཅན་དུ་བསྐྱེད་པར་བྱ་བ་ཉིད། བཤེས་སྤྲིང་ལས། ཁྱོད་ཀྱིས་
ཚུལ་ཁྲིམས་མ་ཉམས་མོད་མི་དམའ། །མ་འདྲེས་མ་སྦགས་པ་དག་བསྟེན་པར་མཛོད། །ཁྲིམས་ནི་རྒྱུ་དང་མི་རྒྱུའི་ས་་་་་
20:5



བཞིན་དུ། །ཡོན་ཏན་ཀུན་གྱི་གཞི་རྟེན་ལེགས་པར་གསུངས། །ཞེས་སོ། །དེ་ལྟ་བུའི་ཚུལ་ཁྲིམས་ཀྱི་ཡོན་ཏན་ནི། མདོ་སྡེའི་
རྒྱན་ལས། རྒྱལ་བའི་སྲས་རྣམས་སྡོམ་དང་བརྩོན་པའི་རང་བཞིན་ཚུལ་ཁྲིམས་གསུམ་རྟག་བླངས། །མཐོ་རིས་མངོན་་་་་
པར་མི་འདོད་ཡང་དག་ཐོབ་ཀྱང་དེ་ལ་ཆགས་མི་བསྐྱེད། །ཚུལ་ཁྲིམས་དེ་ཉིད་ཀྱིས་ཀྱང་སྐྱེ་བོ་ཐམས་ཅད་བྱང་ཆུབ་་་་་
གསུམ་ལ་བཀོད། །ཚུལ་ཁྲིམས་ཡེ་ཤེས་ཀྱིས་ཡོངས་ཟིན་པས་འཇིག་རྟེན་དག་ན་མི་ཟད་བཞག །ཅེས་སོ། །ཞེས་གསུངས།
བཟོད་པའི་རྣམ་བཞག་ཡང་དེ་ལས། འདི་ལྟར་ཕ་རོལ་གྱིས་གནོད་པའམ་འཚེ་བ་ལ་སོགས་པ་བྱས་པ་ལ་ཁྲོ་བ་མི་བསྐྱེད་
པ་ནི་མི་མཇེད་པའི་བཟོད་པའོ། །ཐར་པ་དང་རང་གཞན་གྱི་ཆོས་བསྒྲུབ་པའི་དཀའ་སྤྱད་བཟོད་པ་ནི་སྡུག་བསྔལ་དང་
དུ་ལེན་པ་ཇི་མི་སྙམ་པའི་བཟོད་པའོ། །སྙིང་རྗེས་གཞན་གྱི་དོན་ལ་སྐྱོ་ངལ་མེད་པ་དང་། སྟོང་པ་ཉིད་ཀྱི་དོན་ཟབ་མོ་ལ་
མི་སྐྲག་པ་ནི་ཆོས་ཉིད་དམིགས་པ་མེད་པའི་བཟོད་པའོ། །དེ་དག་གི་དོན་ཡང་། མདོ་སྡེའི་རྒྱན་ལས། མི་མཇེད་ཇི་མི་་་
སྙམ་ཤེས་དང་། །སྙིང་རྗེས་ཆོས་ལ་བརྟེན་པའི་ཕྱིར། །ཕན་ཡོན་ལྔར་ནི་ཡང་དག་བཤད། །དེ་ནི་གཉིས་ཀྱི་དོན་བྱེད་དེ། །
དཀའ་ཐུབ་གཙོ་དང་ཀུན་ཏུ་ལྡན། །དེ་ལ་དེ་ནི་རྣམ་གསུམ་འདོད། །བཟོད་པ་དེ་འདྲར་ཡོངས་ཤེས་ནས། །མཁས་པས་་
ཡང་དག་སྒྲུབ་པར་བྱེད། །ཅེས་སོ། །ངོ་བོ་ནི་གཞན་ལ་མི་ཁྲོ་ཞིང་དཀའ་སྤྱད་བཟོད་པའོ། །རྒྱུ་ནི་སྙིང་རྗེའོ། །འབྲས་བུ་ནི་
ཕན་ཡོན་ལྔ་སྟེ། མདོ་ལས། ཁོན་མི་མང་བ་ཡིན། དབྱེན་མི་མང་བ་ཡིན། བདེ་བ་དང་ཡིད་བདེ་བ་མང་བ་ཡིན། འགྱོད་
པ་མེད་པར་འཆི་བའི་དུས་བྱེད་པ་ཡིན། ལུས་ཞིག་ནས་ཀྱང་བདེ་འགྲོ་མཐོ་རིས་ཀྱི་འཇིག་རྟེན་དུ་སྐྱེ་བར་འགྱུར་བ་ཡིན་
ཞེས་སོ། །བྱེད་ལས་ནི་རང་གཞན་གཉིས་ཀའི་དོན་དགེ་བ་བྱེད་དེ། ཆེད་དུ་བརྗོད་པའི་ཚོམས་ལས། གང་ཞིག་ཕ་རོལ་་་
འཁྲུགས་ཤེས་ནས། །དེ་ལ་བདག་ནི་ཉེར་ཞི་བ། །དེས་ནི་བདག་དང་ཕ་རོལ་དང་། །གཉིས་པོ་དག་གི་དོན་བྱེད་དོ། །ཞེས་
སོ། །ཡོན་ཏན་ནི། མདོ་སྡེའི་རྒྱུན་ལས། རྒྱལ་བའི་སྲས་རྣམས་ཤིན་ཏུ་བྱ་དཀའ་དེ་བཞིན་མི་ཡི་གནོད་ཀུན་བཟོད། །མཐོ་
རིས་གཉེར་དང་མི་ནུས་པས་མིན་འཇིགས་པས་མ་ཡིན་ཕན་ལྟས་མིན། །བཟོད་པ་དེ་ཉིད་ཀྱིས་ཀྱང་སྐྱེ་བོ་ཐམས་ཅད་་་
བྱང་ཆུབ་གསུམ་ལ་བཀོད། །བཟོད་པ་ཡེ་ཤེས་ཀྱིས་ཡོངས་ཟིན་པས་འཇིག་རྟེན་དག་ན་མི་ཟད་བཞག །ཅེས་སོ། །ཞེས་་་
གསུངས། བརྩོན་འགྲུས་ཡང་དེ་ལས། དེ་ཡང་སངས་རྒྱས་མ་ཐོབ་པ་དེ་སྲིད་དུ་གོང་མའི་ཡོན་ཏན་ཐོབ་ཏུ་ཡོད་པས་་་་་
བརྩོན་འགྲུས་རྩོམ་དགོས་སོ། །དེའང་དགེ་བའི་བྱ་བ་ལ་སྤྲོ་བ་སྟེ། སྤྱོད་འཇུག་ལས། བརྩོན་གང་དགེ་ལ་སྤྲོ་བ་སྟེ། །ཞེས་སོ། །
དབྱེ་ན་དགེ་བ་བསྒྲུབ་ཅིང་བདུད་བཞི་འཇོམས་པའི་རྒྱུ་གོ་ཆའི་བརྩོན་འགྲུས་དང་། ལམ་ལྔ་པ་བཅུ་རྫོགས་པར་བྱེད་་་་
པའི་རྒྱུ་སྦྱོར་བའི་བརྩོན་འགྲུས་ལས། རང་གཞན་གྱི་དོན་འགྲུབ་པའི་རྒྱུ་སེམས་ཅན་དོན་བྱེད་ཀྱི་བརྩོན་འགྲུས་སམ། །
ཆོས་རྣམས་ལ་ལུས་ཀྱིས་འབད། ངག་གིས་བརྩོན། སེམས་ཀྱིས་རྩོལ་བའི་བརྩོན་འགྲུས་གསུམ་མམ། ཡང་ན། ཀུན་ལས་་་
བཏུས་ལས། གོ་ཆ་དང་། སྦྱོར་བ་དང་། མི་འགེང་བ་དང་། མི་ལྡོག་པ་དང་། ཆོག་པར་མི་འཛིན་པ་ལ་སེམས་མངོན་པར་
སྤྲོ་བ་ཞེས་སམ་ལངྐར་གཤེགས་པ་ལས། བརྩོན་འགྲུས་གང་གིས་ནམ་གྱི་ཆ་སྟོད་དང་ཆ་སྨད་ལ་བརྩོན་པར་བྱེད་ཅིང་།
རྣལ་འབྱོར་དང་མཐུན་པར་མཐོང་བས་རྣམ་པར་རྟོག་པ་བཟློག་པའི་ཕྱིར་བརྩོན་པ་དེ་ནི་བརྩོན་འགྲུས་ཀྱི་ཕ་རོལ་ཏུ་་
ཕྱིན་པ་ཡིན་ནོ་ཞེས་གསུངས་པ་ལྟར་རོ། །དེ་དག་ཀྱང་། མདོ་སྡེའི་རྒྱན་ལས། དགེ་ལ་ཡང་དག་སྤྲོ་བ་དང་། །དད་དང་་་་
206



འདུན་ལ་བརྟེན་པ་དང་། །དྲན་སོགས་ཡོན་ཏན་འཕེལ་བྱེད་དང་། །ཀུན་ནས་ཉོན་མོངས་གཉེན་པོ་དང་། །མ་ཆགས་ལ་
སོགས་ཡོན་ཏན་ལྡན། །དེ་དག་ལ་ནི་དེ་རྣམས་བདུན། །བརྩོན་འགྲུས་དེ་འདྲར་ཡོངས་ཤེས་ནས། །མཁས་པས་ཡང་དག་
སྒྲུབ་པར་བྱེད། །ཅེས་སོ། །དགེ་ལ་སྤྲོ་བ་ནི་ངོ་བོ། དད་པ་དང་འདུན་པ་ནི་རྒྱུ། དྲན་པ་དང་ཏིང་ངེ་འཛིན་འཕེལ་་་་་་
སོགས་པ་ནི་འབྲས་བུ། དུག་གསུམ་མེད་པའི་སེམས་དགེ་བ་ནི་ཡོན་ཏན་དང་ལྡན་པའོ། །དབྱེ་ན་བསླབ་པ་གསུམ་པོ་རེ་
རེ་ལ་ལུས་ཀྱིས་རྟག་ཏུ་བྱེད། གུས་པར་བྱེད། ངག་གིས་རྟག་ཏུ་བྱེད། གུས་པར་བྱེད། སེམས་ཀྱིས་རྟག་ཏུ་བྱེད། གུས་པར་
བྱེད་པ་གཉིས་གཉིས་ཏེ་དྲུག །གོ་ཆའི་བརྩོན་འགྲུས་དང་བདུན་ནོ། །ཡོན་ཏན་ནི། མདོ་སྡེའི་རྒྱན་ལས། རྒྱལ་བའི་སྲས་་
རྣམས་གོ་ཆ་སྦྱོར་བའི་བདག་ཉིད་བརྩོན་འགྲུས་དཔེ་མེད་བྱས། །རང་དང་གཞན་གྱི་ཉོན་མོངས་ཚོགས་གཞོམ་བྱང་ཆུབ་
དམ་པ་ཐོབ་པར་བྱེད། །བརྩོན་འགྲུས་དེ་ཉིད་ཀྱིས་ཀྱང་སྐྱེ་བོ་ཐམས་ཅད་བྱང་ཆུབ་གསུམ་ལ་བཀོད། །བརྩོན་འགྲུས་ཡེ་
ཤེས་ཀྱིས་ཡོངས་ཟིན་པས་འཇིག་རྟེན་དག་ན་མི་ཟད་བཞག །ཅེས་སོ། །ཞེས་གསུངས། བསམ་གཏན་ཡང་དེ་ལས།
འདིར་བསམ་གཏན་གྱི་ངོ་བོ་ནི་དགེ་བའི་དམིགས་ཡུལ་གང་ཡང་རུང་བ་ཞིག་ལ་སེམས་རྩེ་གཅིག་ཏུ་འཛིན་པ་སྟེ། ལམ་
སྒྲོན་ལས། དམིགས་པ་གང་ཡང་རུང་ཞིག་ལ། །ཡིད་ནི་དགེ་བ་གཞག་པར་བྱ། །ཞེས་སོ། །དེ་ཡང་སྟན་ལ་འདུག་སྟེ་སེམས་
མི་གཡོ་བར་མཉམ་པར་བཞག་པ་ན་སྤྲོས་པའི་སྣང་བ་ནུབ་སྟེ་ཆོས་ཉིད་དུ་རོ་གཅིག་པ་མིག་བཙུམས་པ་ལྟ་བུ་ལ་སྣང་་
ཕུལ་མི་མཐོང་བ་ནི་མ་ཡིན་ཏེ་ཡུལ་སྣང་ལ་དེར་འཛིན་མེད་པའི་རྣམ་པའོ། །དེའང་རང་དུས་དེ་ན་སྣང་ཡུལ་མཐོང་་་་་
བས་མིག་ཕྱེ་བ་ལྟ་བུ་གཉིས་ངོ་བོ་གཅིག་དུས་གཅིག་ལ་ཡོད་པར་ཡང་། མི་ཞིག་མིག་ནི་བཙུམས་པ་ལྟར། མཉམ་པར་་་་
བཞག་པའི་སེམས་དེ་བཞིན། མི་ཞིག་མིག་ནི་ཕྱེ་བ་ལྟར། ། རྗེས་ལས་ཐོབ་པའི་ཤེས་དེ་འདྲ། ཞེས་སོ། །དེའང་ངོ་བོ་གཅིག་
པའི་མཉམ་བཞག་ནི་ཞི་གནས། རྗེས་ཐོབ་ནི་ལྷག་མཐོང་ངོ༌། །འདི་གཉིས་བློ་གཅིག་ངོ་བོ་གཅིག་དུས་གཅིག་དམིགས་
པ་གཅིག་པས་སྒྲིབ་པ་སྤོང་བའི་བྱེད་ལས་སུའང་གཅིག་སྟེ། འགྲེལ་ཆུང་ལས། དག་པ་འཇིག་རྟེན་པ་གཟུང་བ་དང་་་་
འཛིན་པའི་རྣམ་པར་མངོན་པར་མ་ཞེན་པའི་རྣམ་པ་ཅན། རྗེས་ཀྱི་སེམས་ཀྱིས་བསྡུས་པའི་རང་དང་མཐུན་པའི་འབྲས་
བུ་གཟུགས་ལ་སོགས་པའི་འདུ་ཤེས་ལྡོག་པ་ལ་སོགས་པ་བསྐྱེད་པའི་ཕྱིར་ཞེས་འབྱུང་བས། མཉམ་གཞག་གི་སྣང་བ་ལ་
ཡུལ་མི་འགག་པར་སྣང་བས་ན་རྣམ་རྟོག་གིས་དག་ལ། སྣང་བ་ས་རྡོ་ལ་སོགས་པ་ཐ་མལ་ཡུལ་ལྔ་སྣང་བས་འཇིག་རྟེན་
པའང་ཡིན་ཞེས་བཏགས་ཏེ། དེའི་ཚེ་གཟུང་འཛིན་གྱི་རྣམ་པར་མེད་དེ། རྣམ་པར་མི་རྟོག་པའི་སེམས་ཡིན་པའི་ཕྱིར་རོ། །
དེ་དུས་ཀྱི་སྣང་ཆའི་བློ་དེ་ཉིད་སྣང་སྟོང་ལ་མཉམ་རྗེས་སུ་བཏགས་པའི་རྗེས་ཀྱི་སེམས་ཀྱིས་བསྡུས་ཤིང་མཉམ་བཞག་
དང་བློ་རྫས་གཅིག་ཡིན་པས་མཉམ་བཞག་རང་གིས་གཟུང་འཛིན་སྤོང་བ་དང་རྗེས་སུ་མཐུན་པར་དེ་དང་ངོ་བོ་གཅིག་
པའི་རྗེས་ཐོབ་ཀྱིས་ཀྱང་གཟུགས་དང་ཚོར་བ་ལ་སོགས་པའི་ཆོས་རྣམས་ལ་གཟུང་འཛིན་དུ་ཞེན་པའི་འདུ་ཤེས་སྤོང་བ་
ཡིན་ཞེས་བསྟན་པ་ཡིན་ནོ། །མཉམ་གཞག་ལས་ལངས་པའི་རྗེས་ཐོབ་ནི་རྒྱ་ཡན་པ་ཞེས་བྱ་སྟེ། གཟུང་འཛིན་ལ་སོགས་
པའི་ཞེན་པ་དང་བཅས་པའོ། །དེའང་མཉམ་གཞག་རྗེས་ཐོབ་ངོ་བོ་གཅིག་པ་ནི་ཏིང་ངེ་འཛིན་བསྒོམ་པའི་སྐབས་་་་་
ཐམས་ཅད་ན་ཡོད་ལ། ས་བདུན་པ་ཚུན་ཆད་ན་རྒྱ་ཡན་པ་ཡོད་ལ་དེ་ཕན་ཆད་ལ་ངོ་བོ་གཅིག་ལ་སོ་སོ་བ་མེད་དེ། རྒྱུད་
207



བླ་མ་ལས། བྱ་བ་བསྒྲུབ་ལ་རྟག་ཏུ་བློ། །མེ་བཞིན་དུ་ནི་འབར་བ་དང་། །ཞི་བའི་བསམ་གཏན་སྙོམས་འཇུག་ལའང་། །
རྟག་ཏུ་སྙོམས་པར་འཇུག་པ་ཡིན། །ཞེས་རྒྱས་པར་བཤད་པ་ལ་དབྱེ་ན་གསུམ་སྟེ། ལམ་དུ་མ་ཞུགས་པའི་རྒྱུད་ཀྱི་ཏིང་ངེ་
འཛིན་བསམ་གཏན་གཟུགས་མེད་པ་རྣམས་ལ་བྱིས་པ་ཉེར་སྤྱོད་ཀྱི་བསམ་གཏན་ཞེས་བྱའོ། །ལམ་དུ་ཞུགས་པ་ཚོགས་་
སྦྱོར་གྱི་ཏིང་ངེ་འཛིན་གྱིས་ཐར་པའི་ལམ་དུ་བྱེད་ཅིང་དོན་རབ་ཏུ་འབྱེད་པས་ན་དོན་རབ་འབྱེད་པའི་བསམ་གཏན་
ཞེས་བྱའོ། །ས་དང་པོ་ཡན་ཆད་འཕགས་པའི་ཏིང་ངེ་འཛིན་རྣམས་ལ་ཟག་པ་མེད་པའམ་དེ་བཞིན་གཤེགས་པའི་་་་་
བསམ་གཏན་ཞེས་བྱ་སྟེ། ལངྐར་གཤེགས་པ་ལས། བྱིས་པ་ཉེར་སྤྱོད་བསམ་གཏན་དང་། །དོན་རབ་འབྱེད་པའི་བསམ་་
གཏན་དང་། །དེ་བཞིན་གཤེགས་དགའི་བསམ་གཏན་ཏེ། །ཞེས་པ་ཉིད་ལ་ས་སྡེར་ས་མཚམས་དེ་བཞིན་དུ་ཕྱེའོ། །འབྲས་
བུ་ནི། སྡུད་པ་ལས། བསམ་གཏན་གྱིས་ནི་འདོད་པའི་ཡོན་ཏན་སྨད་པ་འདོར།.།རིག་དང་མངོན་པར་ཤེས་དང་ཏིང་ངེ་
འཛིན་མངོན་པར་འགྲུབ། །ཅེས་སོ། །དེ་དག་གི་དོན་ནི། མདོ་སྡེའི་རྒྱན་ལས། སེམས་ནི་ནང་དུ་གནས་པ་དང་། །དྲན་་་་
དང་བརྩོན་འགྲུས་ལ་བརྟེན་པ། །བདེ་བ་སྐྱེད་པར་བྱེད་པ་དང༌། །མངོན་ཤེས་གནས་ལ་དབང་བསྒྱུར་བ། །ཆོས་རྣམས་
ཀྱི་ནི་གཙོ་བོ་སྟེ། །དེ་དག་ལ་ཡོད་དེ་རྣམས་གསུམ། །བསམ་གཏན་དེ་འདྲར་ཡོངས་ཤེས་ནས། །མཁས་པས་ཡང་དག་་་་་
སྒྲུབ་པར་བྱེད། །ཅེས་སོ། །ངོ་བོ་ནི་སེམས་ནང་དུ་འཛིན་པའོ། །རྒྱུ་ནི་དྲན་པ་རྒྱུན་ཆགས་དང་བརྩོན་འགྲུས་ཏེ། དེ་ཉིད་
ལས། རྣམ་གཡེང་མྱུར་དུ་རྟོགས་བྱས་ནས། །སླར་ཡང་དེ་ལ་གླན་པར་བྱ། །ཞེས་སོ། །བྱེད་ལས་བདེ་བ་བསྐྱེད་ཅིང་རྫུ་་་་
འཕྲུལ་འགྲུབ་པའི་རྟེན་བྱེད་དེ། འབྲས་བུ་མངོན་ཤེས་དང་རྫུ་འཕྲུལ་སོགས་འགྲུབ་པའོ། །དབྱེ་ན་མཐོང་བའི་ཆོས་ལས་
བདེར་གནས། ཡོན་ཏན་ཐམས་ཅད་བསྒྲུབ་པ། སེམས་ཅན་གྱི་དོན་བྱེད་པའི་བསམ་གཏན་གསུམ་མོ། །དང་པོ་ནི། ནང་
དུ་བསམ་གཏན་ལས་སྐྱེས་པའི་ཡོན་ཏན་གྱིས་དགའ་བདེ་ཐོབ་པའོ། །དེའང་བསམ་གཏན་དང་པོའི་ཉེར་བསྡོགས་དང་
དངོས་གཞི་ཙམ་པོར་རྟོག་པ་དང་བཅས་ཤིང་དཔྱོད་པ་དང་བཅས་པ་དང་། དངོས་གཞི་ཁྱད་པར་ཅན་དུ་རྟོག་པ་མེད་
ལ་དཔྱོད་པ་ཙམ་དང་བཅས་པ་དང་། བསམ་གཏན་གཉིས་པ། གསུམ་པ། བཞི་པ་གསུམ་གྱི་དངོས་གཞིར་རྟོག་པ་ཡང་
མེད་དཔྱོད་པ་ཡང་མེད་པའི་ཡིད་ལ་བྱེད་པའོ། །བསམ་གཏན་དེ་དག་ཀྱང་སྔ་མ་སྔ་མས་ཕྱི་མ་ཕྱི་མའི་ཉེར་བསྡོགས་་་་་
བྱེད་པར་ས་སྡེ་ལས་བཤད་དོ། །ཡོན་ཏན་ཐམས་ཅད་འགྲུབ་པའི་བསམ་གཏན་ནི། དགེ་བ་ཕ་རོལ་ཏུ་ཕྱིན་པ་དྲུག་ལ་་་
སོགས་པ་བསྒྲུབ་དུས་སེམས་རྩེ་གཅིག་པའི་ཆའི་བསམ་གཏན་ཡིན་ནོ། །སེམས་ཅན་དོན་སྒྲུབ་ཀྱི་བསམ་གཏན་ནི་སེམས་
ཅན་གྱི་དོན་ལ་རྩེ་གཅིག་པ་དང་། བསམ་གཏན་གྱི་དངོས་གཞིའི་སེམས་ལས་གང་འདོད་ཅིང་མོས་པ་དེར་སྤྲུལ་པ་་་་
བཀྱེས་ནས་དོན་བྱེད་པ་ལ་སོགས་པ་རྣམས་སོ། །ཡོན་ཏན་ནི། དེ་ཉིད་ལས། རྒྱལ་བའི་སྲས་རྣམས་ཏིང་འཛིན་མང་ལྡན་
བསམ་གཏན་རྣམ་པ་ཐམས་ཅད་བསྒྲུབས། །བསམ་གཏན་བདེ་བ་ཕུལ་གྱིས་གནས་ཤིང་སྙིང་རྗེས་སྐྱེ་བ་དམན་ལ་བརྟེན། །
བསམ་གཏན་དེ་ཉིད་ཀྱིས་ཀྱང་སྐྱེ་བོ་ཐམས་ཅད་བྱང་ཆུབ་གསུམ་ལ་བཀོད། །བསམ་གཏན་ཡེ་ཤེས་ཀྱིས་ཡོངས་ཟིན་་་་་
པས་འཇིག་རྟེན་དག་ན་མི་བཟད་བཞག །ཅེས་སོ། །ཞེས་གསུངས། ཤེས་རབ་ཡང་དེ་ལས། འདི་ལྟར་ཆོས་རྣམས་ཀྱི་རང་
བཞིན་ནམ་གནས་ལུགས་ཇི་ལྟ་བ་བཞིན་ཤེས་པར་བྱེད་པ་ནི་ཐོས་པ་ཡིན་ལ། དེ་ཡང་བསམ་པས་ངེས་པར་བྱས་ནས་་་
208



བསྒོམས་པས་སྲིད་པའི་རྒྱ་མཚོ་ལས་སྒྲོལ་བར་བྱེད་པ་ནི་ཤེས་རབ་ཀྱི་རང་བཞིན་འདོད་དེ། འགྲེལ་ཆུང་ལས། ཐོས་པ་་
དང་། བསམ་པ་དང་། སྒོམ་པ་ལས་བྱུང་བ་དག་གམ། ཏིང་ངེ་འཛིན་གྱི་སྦྱོར་བ་དང་། དངོས་དང་། རྗེས་ལས་བྱུང་བའི་
ཤེས་རབ་དག་གིས་ཞེས་སོ། །ཤེས་རབ་ལ་ནི་ལྷག་མཐོང་ཞེས་བརྗོད་དེ། དེའང་ཕ་རོལ་ཏུ་ཕྱིན་པ་གཞན་རྣམས་པས་་་་
ཆེས་ལྷག་པ་ཡིན་ཞིང༌། སོ་སོའི་སྐྱེ་བོའི་སར་ཐོས་པ་ལས་བྱུང་བའི་ཤེས་རབ་གལ་ཆེ་སྟེ་མ་ཐོས་པར་བསམ་པ་དང་་་་་་
བསྒོམ་མི་ནུས་པའི་ཕྱིར་རོ། །དེ་སྐད་དུ། རྒྱུད་བླ་ལས། གང་ཕྱིར་སྦྱིན་ལས་ལོངས་སྤྱོད་དག་ནི་སྒྲུབ་བྱེད་ཅིང་། །ཁྲིམས་་
ཀྱིས་མཐོ་རིས་བསྒོམས་པས་ཉོན་མོངས་སྤོང་བྱེད་ལ། །ཤེས་རབ་ཉོན་མོངས་ཤེས་བྱ་ཀུན་སྤང་དེ་ཡི་ཕྱིར། །འདི་ཡིས་་་
མཆོག་ཉིད་དེ་ཡི་རྒྱུ་ནི་དེ་ཐོས་ཡིན། །ཞེས་པ་དང་། ཤེས་རབ་མཆོག་ཡིན་དེའི་གཞི་ནི། །ཐོས་པ་དེ་ཕྱིར་ཐོས་པ་མཆོག །
ཅེས་སོ། །ཞེས་དང་། ཡང་དེ་ལས། འདི་ལྟར་ཕྱི་ནང་གི་ཆོས་སུ་སྣང་བ་ཐམས་ཅད་ཆུའི་ནང་དུ་ཤར་བའི་ཟླ་བའི་་་་་
གཟུགས་བརྙན་ལྟར་ངོ་བོ་མེད་ལ་སྣ་ཚོགས་སུ་སྣང་བ་ཉིད། ཏིང་ངེ་འཛིན་རྒྱལ་པོ་ལས། ཇི་ལྟར་མཚན་མོ་ཆུ་ཡི་ཟླ་བ་་
དག །དྭངས་ཤིང་རྙོག་པ་མེད་པའི་མཚོར་སྣང་ཡང་། །ཆུ་ཟླ་སྟོང་པ་གསོག་སྟེ་སྙིང་པོ་མེད། །ཆོས་རྣམས་ཐམས་ཅད་དེ་
བཞིན་ཤེས་པར་གྱིས། །ཞེས་པའི་ཚུལ་གྱིས་འཁོར་འདས་ཀྱི་ཆོས་རྣམས་རང་བཞིན་མེད་པར་ཤེས་པར་བྱས་ནས་མཉམ་
པར་བཞག་སྟེ། ཕྱི་སྣ་ཚོགས་སུ་སྣང་བའི་དངོས་པོ། ནང་མེད་ལ་འཆར་བའི་རིག་པ་གཉིས་ལ་སེམས་སྤྲོ་བསྡུ་མེད་པར་
བཞག་པ་ན། དེ་ལས་གཞན་པའི་ཆོས་གང་ཡང་མི་དམིགས་པས་ནམ་མཁའ་ལྟ་བུའི་ངང་དུ་བློའི་འཇུག་པ་ནུབ་པའི་་་་
དབྱིངས་དོན་དམ་པ་ཤེས་རབ་ཀྱི་ཕ་རོལ་ཏུ་ཕྱིན་པ་ཞེས་བྱ་སྟེ། སྤྱོད་འཇུག་ལས། གང་ཚེ་དངོས་དང་དངོས་མེད་དག །
བློ་ཡི་མདུན་ན་མི་གནས་པ། །དེ་ཚེ་རྣམ་པ་གཞན་མེད་པས། །དམིགས་པ་མེད་པར་རབ་ཏུ་ཞི། །ཞེས་པ་དང་། ས་ར་ཧས།
བསྒོམ་བྱ་སྒོམ་བྱེད་ལས་གྲོལ་བའི། །ངང་ལས་མ་གཡོས་སྒོམ་པར་བཏགས། །ཡིད་ལ་མེད་དོ་ཕྱག་རྒྱ་ཆེ། །འབྲས་བུ་གང་
ལའང་རེ་བ་མེད། །ཅེས་སོ། །དོན་དེ་དག་ཀྱང་། མདོ་སྡེའི་རྒྱན་ལས། ཤེས་བྱ་ཡང་དག་རབ་རྣམས་འབྱེད། །ཏིང་ངེ་་་་
འཛིན་ལ་བརྟེན་པ་དང་། །ཀུན་ནས་ཉོན་མོངས་ཤིན་ཏུ་གྲོལ། །ཤེས་རབ་འཚོ་བ་ལེགས་བཤད་དང་། །ཆོས་རྣམས་ཀྱི་ནི་
མཆོག་ཡིན་ཏེ། །དེ་དག་ལ་ཡོད་དེ་རྣམ་གསུམ། །ཤེས་རབ་དེ་འདྲར་ཡོངས་ཤེས་ནས། །མཁས་པས་ཡང་དག་སྒྲུབ་པར་་
བྱེད། །ཅེས་སོ། །ངོ་བོ་ནི་ཤེས་བྱ་རྟོགས་པའོ། །རྒྱུ་ནི་ཏིང་ངེ་འཛིན་ལ་བརྟེན་པའོ། །འབྲས་བུ་ནི་ཉོན་མོངས་པ་ལས་གྲོལ་
བའོ། །སྡུད་པ་ལས། ཤེས་རབ་ཀྱིས་ནི་ཆོས་ཀྱི་རང་བཞིན་ཡོངས་ཤེས་ནས། །ཁམས་གསུམ་མ་ལུས་པ་ལས་ཡང་དག་བཟླ་
བར་འགྱུར། །ཞེས་སོ། །བྱེད་ལས་ནི་འཚེ་བ་དག་པ་དང་། ཆོས་ལེགས་པར་བཤད་ནས་ཐེ་ཚོམ་གཅོད་པ་སྟེ། དེ་ཉིད་ལས།
མི་ཡི་ཁྱུ་མཆོག་འཁོར་ལོ་རིན་ཆེན་བསྐོར་བྱས་ན། །སྡུག་བསྔལ་ཟད་པར་བྱ་ཕྱིར་འགྲོ་ལ་ཆོས་ཀྱང་སྟོན། །ཞེས་སོ། །ཡོན་
ཏན་ནི་ཤེས་རབ་དེས་ཐར་པའི་གྲོང་དུ་ཕྱིན་པར་བྱེད་དོ། །དབྱེ་ན་ཐོས་པ་དང་། བསམ་པ་དང་། སྒོམ་པ་གསུམ་མམ།
ཏིང་ངེ་འཛིན་གྱི་སྦྱོར་དངོས་རྗེས་གསུམ་གྱི་ཤེས་རབ་གསུམ་མོ། །དེ་ལྡན་པའི་ཡོན་ཏན་ནི། མདོ་སྡེའི་རྒྱན་ལས། རྒྱལ་་་
བའི་སྲས་རྣམས་དེ་ཉིད་ཤེས་བྱ་གང་ཡིན་མཐའ་དག་རྣམ་ཀུན་ཤེས། །མྱ་ངན་འདས་ལའང་བློ་ཡི་ཆགས་རབ་མ་སྐྱེས་་་
འཁོར་བར་སྨོས་ཅི་དགོངས། །ཤེས་རབ་དེ་ཉིད་ཀྱིས་ཀྱང་སྐྱེ་བོ་ཐམས་ཅད་བྱང་ཆུབ་གསུམ་ལ་བཀོད། །ཤེས་རབ་ཡེ་་་་
209



ཤེས་ཀྱིས་ཡོངས་ཟིན་པས་འཇིག་རྟེན་དག་ན་མི་ཟད་བཞག །ཅེས་སོ། །ཞེས་གསུངས། གཞན་ཡང་ཀུན་མཁྱེན་འཇིགས་
མེད་གླིང་པས་བདེན་པ་གཉིས་ཀྱི་ཤིང་རྟ་དང་། མངའ་རིས་ཀྱི་མ་ཧཱ་པཎྜི་ཏ་ཆེན་པོས་སྡོམ་པ་གསུམ་རྣམ་པར་ངེས་་་་་
པའི་བསྟན་བཅོས་ལས་བྱང་སེམས་ལེའུའི་སྐབས་སོགས་སུ་ཕ་རོལ་ཏུ་ཕྱིན་པ་དྲུག་གི་རྣམ་བཞག་ཟབ་ཅིང་རྒྱ་ཆེ་བའི་་
ལམ་ནས་ཀུན་མཁྱེན་ཆོས་ཀྱི་རྒྱལ་པོའི་དགོངས་པ་དྲི་མ་མེད་པ་གསལ་བར་མཛད་པའི་ལེགས་བཤད་རྣམས་ལས་ཀྱང་
རང་ལུགས་དྲི་མ་མེད་པ་འཛིན་པར་འདོད་པའི་སྐལ་བཟང་གི་སྐྱེ་བོ་དག་གིས་བློ་གྲོས་ཀྱི་སྣང་བ་མཆོག་ཏུ་རྒྱས་པར་་་་
བྱའོ། །རྣམ་མཁྱེན་མཚོན་བྱེད་ཀྱི་ཆོས་བདུན་པ་གོ་སྒྲུབ་ཀྱི་དཀའ་བའི་གནད་རྣམས་ཀུན་མཁྱེན་ཡབ་སྲས་ཀྱི་གསུང་་་་་
རབ་ལས་ཇི་ལྟར་འབྱུང་བ་བཞིན་བཤད་ཟིན་ཏོ། །
་ གཉིས་པ་འཇུག་སྒྲུབ་ནི། བསྟན་སོགས་རྐང་པ་བརྒྱད། འདིར་འཇུག་ཡུལ་དང་པོ་ལས་འཕྲོས་ཏེ་བསམ་གཟུགས་
ཀྱི་མཐའ་དཔྱད། འཇུག་ཡུལ་བཞི་པ་ལས་འཕྲོས་ཏེ་ཚད་མེད་བཞིའི་མཐའ་དཔྱད་བཅས་གཉིས་ལས། དང་པོ་ནི། མི་
ཕམ་འཇམ་པའི་དབྱངས་ཀྱིས་མཁས་པའི་ཚུལ་ལ་འཇུག་པའི་སྒོ་ཞེས་བྱ་བའི་བསྟན་བཅོས་ལས། འཇིག་རྟེན་པའི་ལམ་
ནི་བསམ་གཏན་བཞི་དང་གཟུགས་མེད་པ་བཞིའི་ཏིང་ངེ་འཛིན་ཏེ་བརྒྱད་དོ། །དེ་དག་ནི་ཡིད་ལ་བྱེད་པ་བདུན་གྱི་སྒོ་་
ནས་སོ་སོའི་སྙོམས་པར་འཇུག་པ་བསྒྲུབ་པ་ཡིན་ཏེ། གང་ཞེ་ན། མཚན་ཉིད་རབ་ཏུ་རིག་པའི་ཡིད་བྱེད་ནི། བསམ་་་་་
གཏན་དང་པོ་ལ་མཚོན་ན། འདོད་པའི་ཁམས་ནི་མཉམ་པར་མ་བཞག་སོགས་སྡུག་བསྔལ་དང་ཉེས་པ་མང་བས་རགས་
པ་དང་། བསམ་གཏན་དང་པོ་ནི་དེ་ལས་བཟློག་པ་ཞི་བའི་རྣམ་པ་ཅན་དུ་ལྟ་བའི་ཐོས་བསམ་གྱི་ཤེས་རབ་ཀྱིས། སེམས་
ནང་དུ་སྡུད་ཅིང་ཡོངས་སུ་སྦྱང་བ་ལ་བརྩོན་ནས་བསམ་གཏན་དང་པོའི་ཏིང་ངེ་འཛིན་བསྐྱེད་པ་ལ་འབད་པའོ། །མོས་
པ་ལས་བྱུང་བའི་ཡིད་བྱེད་ནི་སྔ་མ་ལྟར་སྦྱང་བས་སྒོམ་བྱུང་གི་ཤེས་རབ་ཀྱིས། ཐོས་བསམ་ལས་འདས་པའི་བསམ་་་་་
གཏན་དང་པོའི་ཏིང་ངེ་འཛིན་སྦྱང་བ་སྐྱེ་བའོ། །རབ་ཏུ་དབེན་པ་ལས་བྱུང་བའི་ཡིད་བྱེད་ནི། ཡང་སྔ་མ་བཞིན་དུ་་་་
བསྒོམ་པས་འདོད་པའི་ཁམས་ཀྱི་སྒོམ་སྤང་ཆེན་པོ་སྤོང་བའི་གཉེན་པོ་སྐྱེས་ནས་འདོད་ཉོན་མངོན་གྱུར་སྤོང་བའོ། །
དགའ་བ་སྡུད་པའི་ཡིད་བྱེད་ནི་རབ་ཏུ་དབེན་པ་ལས་བྱུང་བའི་དགའ་བ་དང་བདེ་བ་ཆུང་ངུས་རགས་པ་སྤོང་བ་ལ་་་
དགའ་ཞིང་དེ་ལ་ཕན་ཡོན་དུ་མཐོང་ནས་དུས་སུ་དད་པ་ཆེན་པོ་ཡིད་ལ་བྱེད་པ་སྟེ་དེས་འདོད་ཉོན་འབྲིང་སྤོང་བའོ། །
དཔྱོད་པ་ཡིད་བྱེད་ནི་དེ་ལྟར་གཉེན་པོས་ཉོན་མོངས་ཕལ་ཆེར་སྤངས་པས་ད་ཉོན་མོངས་པ་ཐམས་ཅད་སྤངས་སམ་་
སྙམ་པའི་བློ་སྐྱེས་ནས། ཉོན་མོངས་སྐྱེ་མི་སྐྱེ་བརྟག་ཕྱིར་ཉོན་མོངས་པ་སྐྱེ་བ་དང་མཐུན་པའི་སྤྱོད་པ་ཡིད་ལ་བྱེད་པའོ། །
སྦྱོར་བའི་མཐའ་ཡིད་ལ་བྱེད་པ་ནི། དེ་ལྟར་བརྟག་ན་ཉོན་མོངས་སྐྱེ་བར་མཐོང་སྟེ། སྔར་བཞིན་ཞི་རགས་ཀྱི་རྣམ་པར་
བསྒོམས་པས་འདོད་ཉོན་ཆུང་ངུའི་གཉེན་པོ་རྒྱུད་ལ་སྐྱེས་པའོ། །སྦྱོར་བའི་མཐའི་འབྲས་བུ་ཉམས་སུ་མྱོང་བ་ཡིད་ལ་་་་
བྱེད་པའོ། །དེ་ལྟར་བསམ་གཏན་གཉིས་པ་ནས་སྲིད་རྩེའི་བར་དུ་ཞི་རགས་རྣམ་ཅན་དུ་བལྟས་ཏེ་ཡིད་བྱེད་བདུན་གྱིས་
བསྒྲུབས་པ་ཡིན་ནོ། །དེ་ལ་ཡིད་བྱེད་དང་པོ་གཉིས་རང་ལམ་དེའི་སྦྱོར་བའི་ལམ། རབ་དབེན་དགའ་སྡུད་སྦྱོར་མཐའ་
གསུམ་བར་ཆད་མེད་ལམ། དཔྱོད་པ་ཁྱད་པར་གྱི་ལམ། སྦྱོར་འབྲས་ཡིད་བྱེད་རྣམ་གྲོལ་ལམ་མོ། །རབ་དབེན་དགའ་་་་
210



སྡུད་སྦྱོར་མཐའ་གསུམ་ལམ་ཆུང་འབྲིང་ཆེན་པོ་གསུམ་སྟེ་ཉོན་མོངས་ཆེ་འབྲིང་ཆུང་ངུའི་གཉེན་པོ་རིམ་བཞིན་ནོ། །
འོག་སའི་ཉོན་མོངས་སྤངས་ནས་ས་རང་རང་གི་དངོས་གཞིའི་སེམས་ཐོབ་པ་ལ། བསམ་གཏན་དང་པོ་ནི་ཡན་ལག་ལྔ་
དང་ལྡན་ཏེ། རྟོག་པ་དང་། དཔྱོད་པ་དང་། དགའ་བ་དང་། བདེ་བ་དང་། སེམས་རྩེ་གཅིག་པ་ཉིད་དོ། །དེ་ལས་རྟོག་་་་
དཔྱོད་གཉིས་ནི་འདོད་ཁམས་པའི་སེམས་འདོད་འདུན་གནོད་སེམས་རྣམ་འཚེ་སོགས་སྤོང་བ་གཉེན་པོའི་ཡན་ལག་གོ།
མི་མཐུན་ཕྱོགས་སྤང་བས་དབེན་པ་ལས་སྐྱེས་པའི་ཡིད་དགའ་བ་དང་། ཤིན་སྦྱང་གི་སྟོབས་ཀྱིས་ལུས་བདེ་བ་ནི་ཕན་་་་
ཡོན་གྱི་ཡན་ལག་གོ །སེམས་རྩེ་གཅིག་པའི་སྟོབས་ཀྱིས་དེ་གཉིས་འགྲུབ་པའི་ཏིང་ངེ་འཛིན་ནི་གནས་སམ་རྟེན་གྱི་ཡན་
ལག་གོ །དེ་བཞིན་དུ་གཉིས་པར་ཡན་ལག་བཞི་སྟེ། རབ་དྭངས་ནི་རྟོག་དཔྱོད་སྤོང་བའི་གཉེན་པོ་ཡིན་ལ། འོག་མའི་ས་
སྐྱོན་ལས་ངེས་པར་བྱུང་བའི་རང་ས་ལ་རབ་ཏུ་དད་པའོ། །ཕན་ཡོན་དགའ་བདེ། གནས་ཏིང་ངེ་འཛིན་ཏེ་བཞིའོ། །
གསུམ་པར་ལྔ་སྟེ། འདུ་བྱེད་བཏང་སྙོམས་དང་། སྒོམ་པ་མི་བརྗོད་པའི་དྲན་པ། དྲན་བཞིན་དུ་གནས་པའི་ཤེས་བཞིན་
གསུམ་ནི་འོག་མའི་དགའ་བ་སྤོང་བའི་གཉེན་པོའོ། །བདེ་བ་ཕན་ཡོན། སེམས་ཀུན་ནས་གནས་པ་རང་བཞིན་ནམ་རྟེན་
ནོ། །བཞི་བར་བཞི་སྟེ། ས་འོག་མའི་སྐྱོན་བརྒྱད་དང་བྲལ་བའི་དྲན་པ་ཡོངས་སུ་དག་པ་དང་། འདུ་བྱེད་བཏང་སྙོམས་་
ཡོངས་སུ་དག་པ་གཉིས་ནི་བསམ་གཏན་གསུམ་པའི་བདེ་བ་སྤོང་བའི་གཉེན་པོའོ། །ཚོར་བ་བཏང་སྙོམས་ཕན་ཡོན།
ཏིང་ངེ་འཛིན་ཡོངས་སུ་དག་པ་རྟེན་གྱི་ཡན་ལག་གོ །སྐྱོན་བརྒྱད་ནི་བསམ་གཏན་དང་པོ་ལ་ཡོད་པའི་རྟོག་དཔྱོད་་་་
གཉིས་དང་། གསུམ་པ་མན་ཆད་ན་ཡོད་པའི་དབུགས་འབྱིན་རྔུབ་གཉིས་དང་། འདོད་པ་ན་ཡོད་པའི་སྡུག་བསྔལ་དང་
ཡིད་མི་བདེ་བ་དང་། གཉིས་པ་མན་ཆད་དུ་ཡོད་པའི་ཡིད་བདེ་དང་། གསུམ་པའི་བདེ་བ་སྟེ་དེ་བརྒྱད་དང་བྲལ་བའི་་
ཕྱིར་རླུང་མེད་པའི་མར་མེ་ལྟར་གཡོ་བ་མེད་པ་ཡིན་ནོ། །དེའི་ཕྱིར་འབྲས་བུ་སྐྱེ་བའི་གནས་རིས་དེར་མེ་ཆུ་རླུང་གི་་་་
འཇིག་པ་མེད་ལ། བསམ་གཏན་དང་པོ་ན། རྟོག་དཔྱོད་མེ་ལྟ་བུ། གཉིས་པར་དགའ་བདེ་ཆུ་ལྟ་བུ། གསུམ་པར་དབུགས་
འབྱུང་ཐུབ་རླུང་ལྟ་བུ་ཡོད་པས་བསྐལ་པ་འཇིག་པའི་ཚེ་དེ་དག་གི་གནས་སྣོད་ཀྱི་ཁམས་ཀྱང་རིམ་པར་མེ་ཆུ་རླུང་གིས་
འཇིག་པ་ཡོད་པའོ། །བསམ་གཏན་དང་པོའི་ཏིང་ངེ་འཛིན་ཐོབ་པའི་ཚེ། གཟུགས་ཁམས་ལ་ཆགས་པ་མ་བྲལ་ཡང་་་་
འདོད་པའི་ཁམས་ལ་ཆགས་པ་བྲལ་བའི་ཕྱིར། འདོད་ཁམས་ཀྱི་ཁམས་གྱི་ཟས་དང་། གཉིད་དང་འཁྲིགས་པའི་འདོད་
ཆགས་དང་བྲལ་བ། དེའི་དབང་གིས་གཟུགས་ཁམས་པོ་ལ་ཁམ་གྱི་ཟས་མེད་ཅིང་ནང་དུ་ཏིང་ངེ་འཛིན་གྱིས་ལུས་རྒྱས་
པ་ཡིན་ལ། མིག་རྣ་ལུས་ཤེས་གསུམ་ལས། སྣ་ལྕེའི་རྣམ་ཤེས་མི་འབྱུང་བའོ། །གཟུགས་མེད་པ་རྣམས་ནི་ཞི་གནས་སུ་རོ་་
གཅིག་པའི་ཕྱིར་ཡན་ལག་སོ་སོར་རྣམ་པར་བཞག་པ་མེད་ལ། ཐམས་ཅད་གཟུགས་ལ་ཆགས་པ་དང་བྲལ་ཏེ་གཟུགས་་
ཀྱི་འདུ་ཤེས་ནུབ་པ་ཡིན་ཞིང་། བྱེ་བྲག་ཏུ་གཟུགས་ཀྱི་འདུ་ཤེས་མེད་པར་ནམ་མཁའ་ཙམ་མཐའ་ཡས་སོ་ཞེས་དེ་ཙམ་་
ལ་སྙོམས་པར་ཞུགས་པ་ནམ་མཁའ་མཐའ་ཡས་པ་དང་། ནམ་མཁའི་འདུ་ཤེས་ཀྱང་བཀག་སྟེ་རྣམ་ཤེས་ཙམ་དུ་འདུ་
ཤེས་པ་རྣམ་ཤེས་མཐའ་ཡས་དང་། དེ་ཡང་བཀག་སྟེ་ཅི་ཡང་མེད་པའི་འདུ་ཤེས་ལ་གནས་པ་དང་། དེ་ཡང་བཀག་སྟེ་་
ཡོད་མིན་མེད་མིན་ཙམ་དུ་གནས་པ་སྲིད་པའི་རྩེ་མོའོ། །རྒྱུ་སྙོམས་འཇུག་གི་བསམ་གཏན་བཞི་པོ་དེ་དག་ཆུང་འབྲིང་་་་
211



ཆེན་པོ་གསུམ་དུ་གོམས་པའི་རིམ་པ་དང་མཚུངས་པར། འབྲས་བུ་སྐྱེ་བའི་བསམ་གཏན་ཞེས་པ་གཟུགས་ཁམས་ཀྱི་་་་
གནས་རིས་རྣམས་སུ་སྐྱེ་བར་བྱེད་པ་སྟེ། བསམ་གཏན་དང་པོའི་སྙོམས་འཇུག་ཆུང་ངུར་གོམས་པ་ལས་ཚངས་རིས།
འབྲིང་ཚངས་པ་མདུན་ན་འདོན། ཆེན་པོས་ཚངས་ཆེན་སོགས་འབྲས་བུ་ཆེ་བའི་བར་དུ་དེ་ལྟར་ཤེས་པར་བྱའོ། །བསམ་
གཏན་བཞི་པ་དང་ཟག་མེད་སྤེལ་ཏེ་བསྒོམ་པ་ཆུང་འབྲིང་ཆེ་བ་ཤིན་ཏུ་ཆེ་བ་ཆོས་ཤིན་ཏུ་ཆེ་བ་ལྔ་ལས་གནས་གཙང་་
ལྔར་སྐྱེ་བའོ། །གཟུགས་མེད་པ་ལ་གནས་གཞན་མེད་པས་སྐྱེ་བ་ཙམ་ལ་ཐ་དད་མེད་ཀྱང་། སྙོམས་འཇུག་ཆུང་འབྲིང་་་་་
ཆེན་པོའི་རིམ་པ་བཞིན་སྐྱེ་བ་མཐོ་དམན་དང་བཟང་ངན་ཡོད་པར་གསུངས་སོ། །བསམ་གཏན་དང་གཟུགས་མེད་ཀྱི་་
ཏིང་འཛིན་དེ་ལ་ཉོན་མོངས་ཅན་དང་དག་པས་གཉིས་སུ་ཡོད་པའི། དང་པོ་སྲེད་ལྟ་ང་རྒྱལ་མ་རིག་པ་བཞིས་བསླད་པ་
ཅན་ཏེ། ཇི་ལྟར་ན། རང་སའི་རོ་མྱོང་བའི་སྲེད་པ་ཤས་ཆེ་བའམ། ལྟ་བ་ཤས་ཆེ་བའམ། ང་རྒྱལ་ཤས་ཆེ་བའམ། མ་རིག་
པའི་དབང་གིས་ཐེ་ཚོམ་ཤས་ཆེ་བའི་སྙོམས་འཇུག་དེ་ལ། རང་ས་ན་སྤྱོད་པའི་ཉོན་མོངས་དང་ཉེ་ཉོན་རྣམས་འབྱུང་་་་
བའོ། །དག་པ་ས་ནི་སྐྱོན་དེ་དག་མེད་པར་གྱུར་པའི་བསམ་གཟུགས་ཀྱི་ཏིང་ངེ་འཛིན་ནི་དགེ་ཞིང་རྣམ་པར་བྱང་བའོ། །
བསམ་གཏན་དང་པོས་བསྡུས་པའི་ཏིང་ངེ་འཛིན་ཇི་སྙེད་པ་ལ་སངས་རྒྱས་བྱང་སེམས་རྣམས་སྙོམས་པར་འཇུག་པ་དེ་
དག་གི་མིང་ཙམ་ཡང་ཉན་ཐོས་དང་རང་སངས་རྒྱས་ཀྱིས་མི་ཤེས་ལ། བསམ་གཏན་དང་པོས་བསྡུས་པའི་ཏིང་ངེ་་་་
འཛིན་ཇི་ལྟ་བར་བསམ་གཏན་ལྷག་མ་དང་གཟུགས་མེད་རྣམས་ལ་ཤེས་པར་བྱ་སྟེ། བསམ་གཏན་གྱི་ཕ་རོལ་ཏུ་ཕྱིན་པ་
ལ་བརྟེན་ནས་དེ་ལྟར་ཏིང་ངེ་འཛིན་ཚད་མེད་པ་ཡོད་དོ། །རབ་ཀྱི་མཐའི་ཆ་ལས་བྱུང་བའི་བསམ་གཟུགས་དེ་དག་་་་་
བདེན་པ་བཞི་རྟོགས་པ་དང་མ་འབྲེལ་ན་འཇིག་རྟེན་པའི་ལམ་ཟག་བཅས་དང་། བསམ་གཏན་བཞི་དང་གཟུགས་མེད་
སྔ་མ་གསུམ་སྟེ་བདུན་པོ་ལ་བརྟེན་ནས་སྒོམ་ལམ་དུ་བདེན་པ་བཞི་སྒོམ་པ་ནི། ཟག་མེད་འཇིག་རྟེན་ལས་འདས་པའི་་་
ལམ་མོ། །སྲིད་རྩེ་ནི་སེམས་ཀྱི་རྒྱུ་བ་མི་གསལ་བའི་ཕྱིར་ཏེ་དེ་ལ་ཟག་མེད་ཀྱི་ལམ་མི་བརྟེན་པས་དེ་ཟག་བཅས་ཁོ་ན་་་་་
ཡིན་ནོ། །བསམ་གཏན་དང་པོའི་དངོས་གཞི་ལ་རྩམ་པོ་བ་དང་། ཁྱད་པར་ཅན་གཉིས་ཡོད་པའི་སྔ་མར་རྟོག་དཔྱོད་་་་
གཉིས་ཀ་ཡོད་ལ། ཕྱི་མ་ལ་རྟོག་པ་མེད་ལ་དཔྱོད་པ་ཡོད་པས་ཙམ་ཁྱད་གཉིས་སུ་ཕྱེའོ། །ཟག་མེད་ཀྱི་ལམ་བརྟེན་པའི་་
གཙོ་བོ་བསམ་གཏན་ས་དྲུག་ནི། བསམ་གཏན་དང་པོའི་ཉེར་བསྡོགས་མི་ལྕོགས་མེད་དང་། དངོས་གཞི་ཙམ་ཁྱད་་་་་་
གཉིས། བསམ་གཏན་གོང་མ་གསུམ་བཅས་དྲུག་པོ་དེ་ལ་མཐོང་ལམ་སོགས་བརྟེན་པས་དེ་ལྟར་གསུངས་སོ། །ཐམས་་་་
ཅད་ཀྱི་ནང་ན་བསམ་གཏན་བཞི་པ་མཆོག་སྟེ་གཟུགས་མེད་ལྟ་བུ་ཧ་ཅང་ཞི་གནས་ཤས་ཆེ་བས་མི་གསལ་བ་ཡང་མིན་
ལ། གསུམ་པ་སོགས་འོག་ས་ལྟར་གཡོ་བ་ཕྲ་མོའི་སྐྱོན་ཡང་མེད་པས་རབ་ཏུ་གྱུར་པའོ། །ཡང་ས་དྲུག་པོའི་སྟེང་དུ་་་་་
གཟུགས་མེད་སྔ་མ་གསུམ་བསྣན་པས་བསམ་གཏན་ས་དགུར་འདོད་དོ། །འདི་རྣམས་ལ་ཟག་མེད་ཀྱི་ལམ་བརྟེན་པ་་་་
ཡིན་ནོ། །ཇི་ལྟར་བརྟེན་ན་མཐོང་ལམ་ནི་ས་དྲུག་གང་རུང་ལ་བརྟེན་པའོ། །སྒོམ་ལམ་ནི་ཟག་མེད་ལམ་མི་ལྕོགས་མེད་་
ལ་བརྟེན་པས་འདོད་པ་དང་བསམ་གཟུགས་བརྒྱད་དེ་ས་དགུ་པོའི་འདོད་ཆགས་བྲལ་ནུས་སོ། །ལྷག་མ་བརྒྱད་ཀྱིས་་་་
རང་ས་དང་གོང་མའི་ས་ལ་ཆགས་པ་འབྲལ་བར་བྱེད་དོ། །ཞེས་སོ། །
212



གཉིས་པ་ཚད་མེད་བཞི་ཡི་མཐའ་དཔྱད་པ་ལ། ཀུན་མཁྱེན་ཆོས་ཀྱི་རྒྱལ་པོ་རྒྱ་ས་བ་ཀློང་ཆེན་རབ་འབྱམས་ཀྱིས་
ངེས་དོན་ཤིང་རྟ་ཆེན་མོ་ལས་ལེའུ་བདུན་པའི་སྐབས། ཚངས་པའི་གནས་ས་བཞི་སྒོམ་པར་བསྟན་པ། ཁྱད་པར་བསྟན་
པ། དམིགས་ཡུལ་གྱི་ཁྱད་པར་དམིགས་ཡུལ་མ་དག་པའི་སྐྱོན། དམིགས་ཡུལ་དངོས་བཤད་པ་རྣམ་པ་བཤད་པ། བསྒོམ་
པའི་འབྲས་བུ་བསྟན་པ་བཅས་ས་བཅད་དགུ་ཡིས་འཆད་པར་མཛད་པ་ལས། - དང་པོའི་དབང་དུ་བྱས་ཏེ་དེ་ལས།
བྱམས་པའི་ས་གཞིར་སྙིང་རྗེའི་མེ་ཏོག་བཀྲམ། །དགའ་བའི་གྲིབ་བསིལ་བཏང་སྙོམས་ཆུ་གཙང་གིས། །འགྲོ་ལ་ཕན་ཕྱིར་
རང་གི་སེམས་སྦྱོང་ངོ༌། །འདིར་ནགས་ཀྱི་ནང་ཤིན་ཏུ་ཡིད་དུ་འོང་བའི་དཔེས་སྦྱར་ཏེ། བྱམས་པའི་ས་གཞི་སྔོ་ཞིང་སྣུམ་
པ་སྐྱེ་བོ་ཀུན་དགའ་བའི་བསྟི་གནས་སུ། སྙིང་རྗེའི་མེ་ཏོག་རྣམ་པ་སྣ་ཚོགས་ཁ་བྱེ་བས་བཀྲམ་ལ། དགའ་བའི་ནགས་ཀྱི་
གྲིབ་མས་བསིལ་ཞིང་བྱ་དང་རི་དྭགས་དུ་མས་བསྟེན་པར། བཏང་སྙོམས་ཀྱི་མཚོ་དང་། རྫིང་དང་། ཕུ་ཆུ་བཟང་པོའི་་་
རྒྱུན་ཁ་དུ་མ་ནས་འབབ་པའི་ཚོགས་ཀྱིས། སྲིད་པར་དུབ་པའི་མགྲོན་པོ་རྣམས་དབུགས་འབྱིན་པ་དེར། རང་གི་སེམས་
ཀྱང་ངལ་གསོ་ཞིང་སྦྱང་ངོ་ཞེས་གཟུགས་ཅན་གྱི་རྒྱན་དུ་སྦྱར་བའོ། །ཡུམ་བར་མ་ལས། རབ་འབྱོར། དེ་ལ་བྱང་ཆུབ་་་་་
སེམས་དཔའ་སེམས་དཔའ་ཆེན་པོས་བྱམས་པ་ཆེན་པོ་དང་། སྙིང་རྗེ་ཆེན་པོ་དང་། དགའ་བ་ཆེན་པོ་དང་། བཏང་་་་་་
སྙོམས་ཆེན་པོ་བསྒོམ་པར་བྱའོ་ཞེས་སོ། །ཞེས་གསུངས། གཉིས་པའི་དབང་དུ་བྱས་ཏེ་དེ་ལས། དེ་ཡང་ཐར་པའི་ལམ་་་
དང་མ་འབྲེལ་ན། །ཚངས་པའི་གནས་ས་བཞི་སྟེ་སྲིད་པའི་རྒྱུ། །ཞི་བའི་ལམ་གྱིས་ཟིན་པའི་དེ་རྣམ་བཞི། །སྲིད་པའི་ཆུ་་
གཏེར་འདའ་ཕྱིར་ཚད་མེད་བཞི། །དེའང་། སྙིང་པོ་མཆོག་ལས། ཤཱ་རིའི་བུ། འདི་ལ་སེམས་ཡང་དག་པར་མ་བསྐྱེད་རྗེས་
སུ་མ་བསྐྱེད་པའི་བྱམས་པ་དང་། སྙིང་རྗེ་དང་། དགའ་བ་དང་། བཏང་སྙོམས་བཞི་ནི་ཚངས་པའི་གནས་པ་བཞི་སྟེ།
སྲིད་པར་མངོན་པར་འདུ་བྱེད་པ་དང་བཅས་པའོ། །སེམས་ཡང་དག་པར་བསྐྱེད། རྗེས་སུ་བསྐྱེད་པའི་བྱམས་པ་དང་།
སྙིང་རྗེ་དང་། དགའ་བ་དང་། བཏང་སྙོམས་བཞི་ནི་ཚད་མེད་པ་བཞི་སྟེ། མྱ་ངན་ལས་འདས་པའི་ལམ་དུ་འདུ་བྱེད་་་་
པའི་ཕྱིར་རོ། །ཞེས་སོ། །ཞེས་གསུངས། གསུམ་པའི་དབང་དུ་བྱས་ཏེ། དེ་ལས། དམིགས་ཡུལ་མཐའ་ཡས་འགྲོ་བ་ཆོས་་་
ཉིད་ལ། །རྣམ་པ་ཀུན་ཁྱབ་དམིགས་བཅས་དམིགས་པ་མེད། །འདི་ལྟར་ཚད་མེད་པ་བཞིའི་དམིགས་ཡུལ་འགྲོ་བ་ཐམས་
ཅད་ལ་བློའི་རྣམ་པ་དམིགས་པ་དང་བཅས་པའི་ཚད་མེད་པ་བཞི་སྐྱེ་ཞིང་། ཆོས་ཐམས་ཅད་ཀྱི་ཆོས་ཉིད་དེ་བཞིན་ཉིད་
དམིགས་པའི་ཡུལ་ལ། བློའི་རྣམ་པ་དམིགས་པ་མེད་པའི་ཚད་མེད་པ་བཞི་སྐྱེ་སྟེ། ས་སྡེ་ལས། སེམས་ཅན་དང་ཆོས་ཉིད་
ལ་བརྟེན་ནས་དམིགས་པ་དང་བཅས་པ་དང་། དམིགས་པ་མེད་པའི་ཚད་མེད་པ་རྣམ་པ་བཞི་ཉིད་སྐྱེ་སྟེ་ཞེས་སོ། །ཞེས་
གསུངས། བཞི་པའི་དབང་དུ་བྱས་ཏེ། དེ་ལས། སྔ་མ་ཚད་ཡོད་ཅུང་ཟད་
འགྲོ་བ་ལ། །དམིགས་རྣམ་མ་དག་དམིགས་བཅས་ཚངས་པའི་རྒྱུ། །ཚངས་པའི་གནས་པ་བཞིའི་དམིགས་ཡུལ་སེམས་་་
ཅན་གཅིག་དང་གཉིས་ལ་སོགས་པ་ཚད་ཡོད་པ་ལ། བློའི་རྣམ་པ་བྱམས་པ་ལ་སོགས་པ་བཞིར་སྐྱེ་ཞིང་། དེའང་ཐར་་་་
པའི་སེམས་ཀྱིས་མ་ཟིན་པ་སྟེ། གན་ལ་བུད་མེད་བུ་ཆུང་ངུ་དང་བཅས་པས་བརྒལ་དུས་གཅིག་ལ་གཅིག་བྱམས་བཞིན་
དུ་ཚེའི་དུས་བྱས་པས་ཚངས་པར་སྐྱེས་པ་ལྟ་བུ་སྲིད་པའི་རྒྱུ་བྱེད་པ་སྟེ། སྤྱོད་འཇུག་ལས། སེམས་གསལ་གཅིག་སྐྱེས་་་་་
213



འབྲས་བུ་གང་། །ཚངས་ལ་སོགས་པ་ཡིན་པ་ལྟར། །ཞེས་པའི་ཚུལ་ལོ། །ཞེས་གསུངས། ལྔ་པའི་དབང་དུ་བྱས་ཏེ། དེ་ལས།
བདེ་བ་མི་ལྡན་སྡུག་བསྔལ་གྱིས་ཉམ་ཐག །སྐྱིད་ཅིང་འབྱོར་ལ་ཉེ་རིང་ཆགས་སྡང་ཅན། །བྱམས་དང་སྙིང་རྗེ་དགའ་བ་
བཏང་སྙོམས་ཡུལ། །འདིར་སེམས་ཅན་ལ་དམིགས་པའི་ཚད་མེད་པ་བཞིའི་དམིགས་ཡུལ་ནི། བདེ་བ་དང་མི་ལྡན། སྡུག་
བསྔལ་གྱིས་ཉམ་ཐག །རང་རང་གི་བདེ་བས་སྐྱིད་ཅིང་འབྱོར། ཉེ་རིང་ཆགས་སྡང་ཅན་གྱི་འགྲོ་བ་རྣམས་ཏེ། མདོ་སྡེའི་
རྒྱན་ལས། བརྟན་པ་རྣམས་ཀྱིས་དེ་དག་བདེ་འདོད་དང་། །སྡུག་བསྔལ་གྱིས་ཉམ་ཐག་དང་བདེ་བ་དང་། །ཉོན་མོངས་་
ཅན་དང་ཞེས་སོ་ཞེས་གསུངས། དྲུག་པའི་དབང་དུ་བྱས་ཏེ། དེ་ལས། རྣམ་པ་བདེ་ཐོབ་སྡུག་བསྔལ་བྲལ་བ་དང་། །
དགའ་དང་མི་འབྲལ་སེམས་སྙོམས་ལས་རུང་འདོད། །དེའང་ཡུལ་བཞི་པོ་དེའི་སྡུག་བསྔལ་མེད་ཅིང་། བདེ་བ་དང་ལྡན་
ལ། དགའ་བ་དང་མི་འབྲལ་ཞིང་། ཆགས་སྡང་བཏང་ནས་བློ་བྱམས་པ་གཅིག་ཏུ་སྙོམས་པར་འདོད་པ་སྟེ། དེ་ཉིད་ལས།
སེམས་ཅན་རྣམས་ལ་བརྩེ་བ་ཅན། །ཕྲད་དང་བྲལ་བའི་དགོངས་པ་ཅན། །མི་འབྲལ་བ་ཡི་དགོངས་པ་ཅན། །ཕན་བདེ་་
དགོངས་ཁྱོད་ལ་ཕྱག་འཚལ། །ཞེས་སོ། །ངོ་བོ་ནི་རང་རང་གི་མཐུན་ཕྱོགས་བཞི་དང་བྲལ་བ་སྟེ། དེ་ཉིད་ལས། བརྟན་པ་
ཚངས་པའི་མི་མཐུན་སྤངས། །རྣམ་པར་མི་རྟོག་ཡེ་ཤེས་ལྡན། །དམིགས་པ་རྣམ་པ་གསུམ་ལ་འཇུག །སེམས་ཅན་རྣམས་
ནི་ཡོངས་སྨིན་བྱེད། །ཅེས་སོ། །དེའང་རང་རང་གི་མི་མཐུན་ཕྱོགས་སྤངས་པ་ནི། དེ་ཉིད་ཀྱི་འགྲེལ་པར། གཞན་དུ་མི་་་
རྟོག་པ། བདེ་བ་དང་། སྡུག་བསྔལ་དང་། བར་མའི་ཡུལ་གསུམ་ལ་དམིགས་པ་སེམས་ཅན་ལ་ཕན་པའོ། །ཇི་ལྟར་་་ཡས་
དམིགས་པ་འཇུག་ན། བདེ་བ་དང་མི་ལྡན་པ་ཙམ་བཏང་སྙོམས་ཀྱི་ཡུལ། སྡུག་བསྔལ་གྱིས་ཉམ་ཐག་པ་དང་། ཆགས་་་་
སྡང་ཅན་སྡུག་བསྔལ་རྒྱུ་འབྲས་ལ་གནས་པའི་ཕྱིར་སྡུག་བསྔལ་གྱི་ཡུལ། དགའ་བ་ནི་སྐྱིད་པ་སྟེ་བདེ་བའི་ཡུལ་གསུམ་ལ་
བློ་གསུམ་འཇུག་པ་ཡིན་ནོ། །དེ་བཞིན་དུ་ཆོས་ལ་དམིགས་པའི་ཚད་མེད་པ་བཞི་ནི་བསྟན་བཅོས་ཐོས་པ་ལས་བཞི་པོ་ས་
དེ་སྐྱེས་པའོ། །ཆོས་ཉིད་ལ་དམིགས་པའི་ཚད་མེད་པ་བཞི་ནི་དེ་དག་གི་རང་བཞིན་མ་སྐྱེས་པར་རྟོགས་པོའོ། །ཡང་ན་་་
བདག་མེད་མ་རྟོགས་པ་དང་། ཕྱེད་དང་གཉིས་རྟོགས་པ་དང་། གཉིས་ཀ་རྟོགས་པའི་རྒྱུ་དང་འབྲེལ་བའི་ཚད་མེད་པ་
བཞི་ལ་དེ་སྐད་ཅེས་བྱ་སྟེ། བྱང་ཆུབ་སེམས་དཔའི་ས་ལས། སེམས་ཅན་ལ་དམིགས་པ་ནི་མུ་སྟེགས་ཅན་རྣམས་དང་་་་
ཐུན་མོང་བ་ཡིན་ནོ། །ཆོས་ལ་དམིགས་པ་ནི་ཉན་ཐོས་དང་རང་སངས་རྒྱས་ཐམས་ཅད་དང་ཐུན་མོང་བ་ཡིན་ནོ། །
དམིགས་པ་མེད་པ་ནི་དེ་ཐམས་ཅད་ཐུན་མོང་མ་ཡིན་པའོ། །ཞེས་སོ། །དེའང་སེམས་ཅན་དང་། ཆོས་དང་། དམིགས་པ་
མེད་པ་གསུམ་ལ་བརྟེན་ནས་སྐྱེ་བ་དང་། བཤད་པ་ལྟར་བཞི་ལས་སྐྱེ་བ་དང་། ཕ་རོལ་ཏུ་ཕྱིན་པ་དྲུག་གི་མི་མཐུན་་་་་
ཕྱོགས་དྲུག་མཐོང་བ་ལས་སྐྱེ་བར་བཤད་དོ། །མདོ་སྡེའི་རྒྱན་ལས། བཀྲེན་ལ་བརྩེ་དང་མ་རུངས་པ་ལ་བརྩེ། །ཀུན་་་་་་
འཁྲུགས་ལ་བརྩེ་བག་མེད་རྣམས་ལ་བརྩེ། །ཡུལ་གྱི་གཞན་དབང་ཅན་ལ་སྙིང་བརྩེ་དང་། །ལོག་པར་མངོན་པར་ཞེན་ལ་
སྙིང་བརྩེ་བའོ། །ཞེས་སོ། །ཡུལ་བཅུ་ལས་ཀྱང་སྐྱེ་བར་བཤད་དེ། དེ་ཉིད་ལས། རབ་འབར་དགྲ་ཡི་དབང་དུ་སོང་། །སྡུག་
བསྔལ་གྱིས་ནོན་མུན་པས་བསྒྲིབས། །བགྲོད་དཀའི་ལམ་ལ་ཀུན་ཏུ་ཞུགས། །འཆིང་བ་ཚེ་དང་ཡང་དག་ལྡན། །ཟས་ཆེན་
དུག་དང་འདྲེས་ལ་ཞེན། །ལམ་ནི་རབ་ཏུ་སྟོར་གྱུར་པ། །ལམ་གོལ་རབ་ཞུགས་སྟོབས་ཆུང་བའི། །སེམས་ཅན་རྣམས་ལ་་
214



སྙིང་བརྩེ་བའོ། །ཞེས་སོ། །ཉོན་མོངས་པ་མེ་ལྟར་འབར་བ་དང་། ལམ་དུ་ཞུགས་ཀྱང་བདུད་ཀྱིས་བར་ཆད་བྱས་པ་དང་།
ངན་སོང་གསུམ་དང་། ལས་རྒྱུ་འབྲས་ལ་རྨོངས་པ་དང་། ཕྱིན་ཅི་ལོག་གི་ལམ་ལ་ཞུགས་པ་དང་། ཉོན་མོངས་པའི་་་་་
མདུད་པས་དམ་དུ་བཅིངས་པ་དང་། བསམ་གཏན་གྱི་བདེ་བ་ལ་རོ་མྱང་བ་དང་། ཉན་རང་གི་ལམ་ལ་ཞུགས་པ་དང་།
བྱང་ཆུབ་སེམས་དཔའ་ལས་དང་པོ་པ་རྣམས། ཚད་མེད་པ་འདི་དག་རྐྱེན་བཞིས་སྐྱེ་སྟེ། རང་བཞིན་དུ་གནས་པའི་་་་
རིགས་སམ་ཁམས་ནི་རྒྱུའི་རྐྱེན་ནོ། །ཚད་མེད་པ་བཞིའི་བཀའ་ལུང་སྟོན་པའི་དགེ་བའི་བཤེས་གཉེན་ནི་བདག་པོའི་་་་་
རྐྱེན་ནོ། །རང་རང་གི་ཡུལ་མངོན་དུ་གྱུར་པ་ནི་དམིགས་པའི་རྐྱེན་ནོ། །ཚད་མེད་པ་བཞི་བསྒོམས་པའི་ཕན་ཡོན་མ་་་་
བསྒོམས་པའི་ཉེས་དམིགས་གོམས་པ་སྔ་མ་ལས་དེ་མ་ཐག་པའི་རྐྱེན་ནོ། །དེ་སྐད་དུ་ཡང་། སྔ་མ་ལས། བདེ་དང་སྡུག་་་་
བསྔལ་དེ་རྒྱུ་ལས། །བྱང་ཆུབ་སེམས་དཔའི་བྱམས་པ་སྟེ། །རྒྱུ་དང་བཤེས་གཉེན་རང་བཞིན་ལས། །བློ་དང་ལྡན་པའི་སྙིང་
རྗེ་སྐྱེ། །ཞེས་པ་དང་། མཛོད་ལས། བཞི་ཡིས་སེམས་དང་སེམས་བྱུང་རྣམས། །གསུམ་གྱིས་སྙོམས་པར་འཇུག་རྣམ་གཉིས།།
གཞན་ནི་གཉིས་པོ་དག་ལས་སྐྱེ། །ཞེས་སོ། །དེའང་སེམས་སེམས་བྱུང་ཐམས་ཅད་བདག་རྐྱེན་ལ་སོགས་པ་བཞིས་བསྐྱེད་
པ་ཡིན་ལ། རྒྱུའི་རྐྱེན། བདག་པོའི་རྐྱེན། དེ་མ་ཐག་རྐྱེན་གསུམ་གྱིས་སྙོམས་འཇུག་གཉིས་བསྐྱེད་ཅིང་། བེམ་པོ་རྣམས་ནི་
རྒྱུ་དང་། ཆུ་ལུད་ལ་སོགས་པའི་བདག་རྐྱེན་ལས་སྐྱེའོ་ཞེས་འདོད་དོ། །ཞེས་གསུངས། བདུན་པ་སྒོམ་ཚུལ་དངོས་བཤད་
པ་ལ། བཏང་སྙོམས་སྒོམ་ཚུལ་ལ་ས་བཅད་བཅུ་གསུམ་གྱི་སྒོ་ནས་འཆད་པ་དང་། བྱམས་པ་སྒོམ་པ་ལ་ས་བཅད་ལྔ།
སྙིང་རྗེ་སྒོམ་པ་ལ་ས་བཅད་བདུན། དགའ་བ་སྒོམ་པ་ལ་ས་བཅད་དྲུག་སྟེ་བསྡོམས་བྱམས་སོགས་ཚད་མེད་བཞི་ལ་དོན་
ཚན་སོ་གཅིག་གི་སྒོ་ནས་འཆད་པར་མཛད་དེ་འདིར་ཡི་གེ་མང་བ་དོགས་པས་ཤེས་པར་འདོད་ན་གཞུང་ལུགས་ཆེན་་
མོ་དེར་བལྟ་བར་བྱའོ། །བརྒྱུད་པ་སྒོམ་ཚུལ་གཞན་བཤད་པ་ལ་དོན་ཚན་བདུན་གྱིས་གསུངས་མོད་འདིར་ཡི་གེས་་་་་
འཇིགས་པས་མ་བཀོད། དགུ་པ་འབྲས་བུ་ནི། དེ་ལས་ ད་ནི་ཚད་མེད་པ་བཞི་པོ་བསྒོམས་པའི་འབྲས་བུ་བསྟན་པ་ནི།
ཚུལ་ཇི་སྐད་བཤད་པ། དེ་ལྟར་བསྒོམས་པའི་འབྲས་བུ་བཞི་དག་ལས། །རྣམ་སྨིན་མངོན་མཐོ་ངེས་ལེགས་གཉིས་འཐོབ་
ལ། །འདོད་པར་ལྷ་མིའི་ལུས་འགྲུབ་ཕན་བདེ་བྱེད། །དེའང་མངོན་མཐོ་བ་ལྷ་དང་མིའི་ལུས་འགྲུབ་ཅིང་། ཚོགས་གཉིས་
རྫོགས་པ་དང་། སེམས་ཅན་ལ་ཕན་པ་དང་། ཚད་མེད་པ་བཞི་དང་མི་འབྲལ་བ་དང་། བག་མེད་པའམ་གཉིད་ལོག་་་་
པའི་སྐབས་སུའང་ཡོད་ཅིང་། གནོད་པ་དྲག་པོས་ཀྱང་མི་འཕྲོག་པ་ཉིད། མདོ་སྡེའི་རྒྱན་ལས། ཚངས་པའི་གནས་ལས་་་
གནས་པ་ཡི། །བློ་ལྡན་རྟག་ཏུ་འདོད་པར་སྐྱེ། །དེར་ནི་ཚོགས་རྣམས་རྫོགས་བྱེད་ཅིང་། །སེམས་ཅན་དག་ཀྱང་ཡོངས་་་་་
སྨིན་བྱེད། །ཀུན་ཏུ་ཚངས་དང་མི་འབྲལ་བ། །དེ་ཡི་མི་མཐུན་ཕྱོགས་དང་བྲལ། །བག་མེད་གྱུར་ཀྱང་དེ་ཡི་རྐྱེན། །མི་་་་་
བཟད་པས་ཀྱང་མི་འགྱུར་རོ། །ཞེས་སོ། །མཐར་ཐུག་གི་འབྲས་བུ་ནི་བྱང་ཆུབ་འགྲུབ་པ་སྟེ། དེ་ཉིད་ལས། འཚེ་སྤངས་་་
བྱང་ཆུབ་མཆོག་གི་ས་བོན་ནི། །བདེ་བ་བསྐྱེད་དང་གདུང་བྱེད་འདོད་པའི་རྒྱུ། །ངོ་བོ་ཉིད་སྨིན་ཆོས་ལ་བརྟེན་པ་ཡི། །
རྒྱས་སྲས་རྣམས་ལ་བྱང་ཆུབ་ཐག་མི་རིང་། །ཞེས་སོ། །དེའང་འཚེ་བ་སྤངས་པ་ནི་བྲལ་བའི་འབྲས་བུའོ། །ཐར་པའི་ས་་་
བོན་བྱེད་པ་ནི་བདག་པོའི་དབང་གི་འབྲས་བུའོ། །གཞན་བདེ་བ་བསྐྱེད་པའི་ཕྱིར་རང་ཉིད་དཀའ་སྤྱད་ཀྱིས་གདུང་བ་
215



བཟོད་པ་ནི་བྱེད་པའི་འབྲས་བུའོ། །ཚེ་འདིར་བཞི་པོ་དེ་བསྒོམས་པས་ཚེ་རབས་གཞན་ལའང་བཞི་པོ་དེ་སྨིན་ཅིང་གྲུབ་
པ་སྟེ་རྒྱུ་མཐུན་པའི་འབྲས་བུའོ། །དེ་ལྟ་བུའི་ཚད་མེད་པ་བཞི་པོ་འདི་རྒྱལ་སྲས་རྣམས་ལ་རང་བཞིན་རྟག་པར་སྐྱེ་བ་་་
དང་གོམས་པ་ལས་སྐྱེ་བ་དང་། ཡུལ་མཐོང་བ་ལས་སྐྱེ་བ་དང་། མི་མཐུན་ཕྱོགས་ཉམས་པ་ལས་སྐྱེ་བར། དེ་ཉིད་ལས།
སྙིང་རྗེའི་བདག་ཉིད་ཅན་གྱི་བརྩེ་བ་འདི། རང་བཞིན་དང་ནི་སོ་སོར་བརྟགས་པ་དང་། །དེ་སྔོན་གོམས་པར་བྱས་དང་
ལྡན་པ་དང་། །མི་མཐུན་ཕྱོགས་ཉམས་རྣམ་དག་ཐོབ་པ་བཞི། །ཞེས་སོ། །ཞེས་གསུངས་ཡོང་མི་ཕམ་འཇམ་པའི་དབྱངས་
ཀྱིས་མཁས་པའི་ཚུལ་ལ་འཇུག་པའི་སྒོ་ཞེས་བྱ་བའི་བསྟན་བཅོས་ལས་ཀུན་མཁྱེན་བླ་མའི་དགོངས་པ་བཞིན་ཚད་མེད་
བཞི་ཡི་དོན་བསྡུས་པ་འདི་ལྟར་གསུངས་ཏེ། ཚད་མེད་པ་བཞི་ལས། བྱམས་པ་ནི་སེམས་ཅན་བདེ་བ་དང་ལྡན་འདོད་་
ཀྱི་རྣམ་པ་ཅན་ནོ། །སྙིང་རྗེ་ནི་སྡུག་བསྔལ་དང་འབྲལ་བར་འདོད་པའི་རྣམ་པ་ཅན་ནོ། །དགའ་བ་ནི་བདེ་བ་དང་མི་་་
འབྲོལ་བར་འདོད་པའི་རྣམ་པ་ཅན་ནོ། །བཏང་སྙོམས་ནི་སེམས་ཅན་ཀུན་ལ་ཉེ་རིང་དང་ཆགས་སྡང་མེད་པའམ། ཡང་
ན་སྔ་མ་གསུམ་གནས་སྐབས་ཀྱི་བདེ་བ་འདོད་པ་དང་། བཏང་སྙོམས་ནི་སེམས་ཅན་རྣམས་ཆགས་སྡང་དང་བྲལ་ཏེ་་
གཏན་བདེ་ཐར་པ་ཐོབ་པར་འདོད་པ་ཕན་པའི་བསམ་པ་ཅན་དུ་ཡང་གསུངས་སོ། །བྱམས་སོགས་འདི་དག་གི་སྐབས་
སུ། སེམས་ཅན་ལ་དམིགས་པ། ཆོས་ལ་དམིགས་པ། དམིགས་པ་མེད་པ་གསུམ་གྱི་རྣམ་གྲངས་གསུངས་པ་ལས། ཐེག་པ་
ཆེན་པོའི་ལམ་ཐམས་ཅད་ནི་དམིགས་པ་མེད་པས་ཁྱད་པར་དུ་བྱས་པ་ཡིན་པར་རིག་པར་བྱའོ། །བྱམས་སོགས་འདི་་་་་
དག་ཡུལ་སེམས་ཅན་ཚད་མེད་པ་ལ་དམིགས་པས་ཕན་ཡོན་ཚད་མེད་པ་དང་། བསམ་གཏན་གྱི་སེམས་ལ་བརྟེན་ཏེ་་་
འདི་བཞི་བསྒོམ་པས་ཚངས་པའི་འཇིག་རྟེན་གྱི་བདེ་འབྲས་འཐོབ་པར་བྱེད་ཅིང་ཚངས་པ་ཆེན་པོའང་འདི་བཞི་ལ་་་
རྟག་ཏུ་གནས་པས་ཚངས་པའི་གནས་པ་བཞི་ཞེས་བྱ་ལ། དེ་བཞིས་རིམ་པ་ལྟར་གནོད་སེམས། རྣམ་འཚེ། མི་དགའ་བ།
ཆགས་སྡང་གཉིས་པོའི་གཉེན་པོ་བྱེད་དོ། །དེ་ལྟ་བུའི་བྱམས་པའི་སེམས་འཁོན་དང་དགྲ་ཟླ་མེད་པ་སོགས་པ་བཞི་པོ་དེ་
བསམ་གཏན་གྱི་ཏིང་ངེ་འཛིན་ལ་བརྟེན་ནས་ཕྱོགས་བཅུའི་འཇིག་རྟེན་གྱི་ཁམས་ཐམས་ཅད་དུ་ཁྱབ་ཅིང་རྒྱས་པར་་་
བྱས་ཏེ་བསྒོམ་པ་ཡིན་ནོ། །བྱམས་སེམས་ཀྱི་དེ་བཞིན་ནི་མི་དམིགས་པའི་ཤེས་རབ་ཀྱིས་ཟིན་ཅིང་སེམས་ཅན་སྨིན་པར་
བྱེད་པ་སོགས་ཀྱིས་ཁྱད་པར་དུ་འཕགས་པའོ། །ཞེས་སོ། །རྣམ་མཁྱེན་མཚོན་བྱེད་ཀྱི་ཆོས་བརྒྱད་པ་འཇུག་སྒྲུབ་ཀྱི་་་་་
དཀའ་བའི་གནད་རྣམས་ཀུན་མཁྱེན་བླ་མ་ཡབ་སྲས་ཀྱི་གསུང་རབ་ལས་ཇི་ལྟར་འབྱུང་བ་བཞིན་བཤད་ཟིན་ཏོ། ། ་
གསུམ་པ་ཚོགས་སྒྲུབ་པ་ལ་སྤྱིར་བསྟན་དང་། རྟོགས་དཀའ་བ་བྱེ་བྲག་ཏུ་བཤད་པ་གཉིས། དང་པོ་ནི། རྩེ་དང་་་་
སོགས་རྐང་པ་བརྒྱད། གཉིས་པ་རྟོགས་དཀའ་བ་བྱེ་བྲག་ཏུ་བཤད་པ་ལ་ས་ཡི་ཚོགས་དང་། གཉེན་པོའི་ཚོགས་གཉིས།
དང་པོ་ལ། ས་དགུ་ཡོངས་སྦྱོང་གི་སྒོ་ནས་བཤད་པ་དང་། བཅུ་པ་འབྲས་བུའི་སྒོ་ནས་བཤད་པ་གཉིས། དང་པོ་ལ་དགུ་
ཡོད་པ་ལས་ས་དང་པོའི་ཡོངས་སྦྱོང་འཆད་པ་ལ་བསྟན་བཤད་བསྡུ་གསུམ་ལས། དང་པོ་མདོར་བསྟན་པ་ནི། ཡོངས་སུ་
སོགས་རྐང་པ་གཉིས། གཉིས་པ་རྒྱས་པར་བཤད་པ་ནི། བསམ་དང་སོགས་རྐང་པ་བརྒྱད། གསུམ་པ་དོན་བསྡུ་བ་ནི།
འདི་དག་སོགས་རྐང་པ་གཉིས། གཉིས་པ་ས་གཉིས་པའི་ཡོངས་སྦྱོང་བརྒྱད་ནི། ཚུལ་ཁྲིམས་སོགས་རྐང་པ་བཞི། གསུམ་
216



པ་ས་གསུམ་པའི་ཡོངས་སྦྱོང་ལྔ་ནི། ཐོས་པས་སོགས་རྐང་པ་དྲུག །བཞི་པ་ས་བཞི་པའི་ཡོངས་སྦྱོང་བཅུ་ནི། ནང་གནས་
སོགས་རྐང་པ་དྲུག །ལྔ་པ་ས་ལྔ་པ་འི་ཡོངས་སྦྱོང་བཅུ་ནི། འདྲིས་དང་སོགས་རྐང་པ་བརྒྱད། དྲུག་པ་ས་དྲུག་པའི་ཡོངས་
སྦྱོང་བཅུ་གཉིས་ནི། སྦྱིན་དང་སོགས་རྐང་པ་བརྒྱད། བདུན་པ་ས་བདུན་པའི་ཡོངས་སྦྱོང་ལ། སྤང་བྱ་ཉི་ཤུ་དང་། གཉེན་
པོ་ཉི་ཤུ་གཉིས་ལས། དང་པོ་ནི། བདག་དང་སོགས་རྐང་པ་བཅུ་གཉིས། གཉིས་པ་ནི། རྣམ་ཐར་སོགས་རྐང་པ་བཅུ་དྲུག།
བརྒྱད་པ་ས་བརྒྱད་པའི་ཡོངས་སྦྱོང་བརྒྱད་ནི། སེམས་ཅན་སོགས་རྐང་པ་བརྒྱད། དགུ་པ་ས་དགུ་པའི་ཡོངས་སྦྱོང་བཅུ་
གཉིས་ནི། སྨོན་ལམ་སོགས་རྐང་པ་བརྒྱད། གཉིས་པ་ས་བཅུ་པ་འབྲས་བུའི་སྒོ་ནས་བཤད་པ་ནི། ས་དགུ་སོགས་རྐང་པ་
བཞི། གཉིས་པ་གཉེན་པོའི་ཚོགས་བཤད་པ་ནི། མཐོང་དང་སོགས་རྐང་པ་བཞི། འདིར་དཀའ་བའི་གནད་ལ་དཔྱད་པ་
ལ། ཚོགས་སྒྲུབ་བརྒྱད་པ་དང་། དགུ་པ་ལས་འཕྲོས་ཏེ་ཞི་ལྷག་གི་མཐའ་དཔྱད། ཚོགས་སྒྲུབ་བཅུ་གཉིས་པ་ལས་འཕྲོས་
ཏེ་སྟོང་ཉིད་ཀྱི་མཐའ་དཔྱད། ཚོགས་སྒྲུབ་བཅོ་ལྔ་པ་ལས་འཕྲོས་ཏེ་གཟུངས་ཀྱི་མཐའ་དཔྱད། ཚོགས་སྒྲུབ་བཅུ་དྲུག་པ་
ལས་འཕྲོས་ཏེ་ས་ཡི་མཐའ་དཔྱད། གཉེན་པོ་ཚོགས་སྒྲུབ་ཀྱི་མཐའ་དཔྱད་བཅས་ལས་དང་པོ་ལ་ཀུན་མཁྱེན་ཆོས་ཀྱི་ས་
རྒྱལ་པོའི་གསུང་ལས་ཇི་ལྟར་འབྱུང་བ་དང་། རྗེས་འཇུག་གིས་བཀྲལ་ཚུལ་ལོ། །དང་པོ་ནི། ངེས་དོན་ཤིང་རྟ་ཆེན་མོ་ལས།
ཞི་གནས་ཀྱིས་ནི་ཉོན་མོངས་མགོ་གནོན་ལ། །ལྷག་མཐོང་གིས་ནི་ཉོན་མོངས་རྩ་བ་འབྱིན། །ཇི་སྐད་དུ། དཀོན་མཆོག་་་་
སྤྲིན་ལས། ཞི་གནས་ཀྱིས་ནི་ཉོན་མོངས་པ་གནོན་པར་བྱེད་དོ། །ལྷག་མཐོང་གིས་ནི་ཉོང་མོངས་པ་ཡོངས་སུ་སྦྱོར་བར་
བྱེད་དོ་ཞེས་པ་དང་། སྤྱོད་འཇུག་ལས། ཞི་གནས་རབ་ཏུ་ལྡན་པའི་ལྷག་མཐོང་གིས། །ཉོན་མོངས་རྣམ་པར་འཇོམས་་་་
པར་ཤེས་བྱས་ནས། །ཐོག་མར་ཞི་གནས་བཙལ་བྱ་དེ་ཡང་ནི། །འཇིག་རྟེན་ཆགས་པ་མེད་ལ་མངོན་དགས་འགྲུབ། །ཅེས་
སོ། །དེའང་ངོ་བོ་གཅིག་པ་དང་། སོ་སོ་བ་གཉིས་ལས། དང་པོ་ནི་གནས་པའི་ཆ་ནས་ཞི་གནས་གསལ་བའི་ཆ་ནས་ལྷག་
མཐོང་སྟེ། གསལ་སྟོང་མཐའ་བྲལ་དུ་རྟོགས་པའི་ཞི་ལྷག་ཟུང་འབྲེལ་གྱིས་ནི་སྲིད་པ་ལས་སྒྲོལ་བ་ཉིད། བཤེས་སྤྲིན་ལས། །
ཤེས་རབ་མེད་ན་བསམ་གཏན་ཡོད་མིན་ཏེ། བསམ་གཏན་མེད་པར་ཡང་ནི་ཤེས་རབ་མེད། །གང་ལ་དེ་གཉིས་ཡོད་་་་
པས་སྲིད་པ་ཡི། །རྒྱ་མཚོ་གནག་རྗེས་ལྟ་བུར་འཚོལ་བར་བགྱི། །ཞེས་སོ། །ཐ་དད་པ་ལ་གཉིས་ཏེ། སྒྲའི་རྗེས་སུ་མཐུན་པ་
དང་། དོན་གྱི་རྗེས་སུ་མཐུན་པའོ། །དང་པོ་ནི་ཐོས་པའི་དོན་ལ་སེམས་རྩེ་གཅིག་པ་ཞི་གནས་དང་། དེ་ལས་དོན་རྟོགས་
པ་ལྷག་མཐོང་ངོ་། །གཉིས་པ་ནི་བསྒོམས་པས་དང་པོར་རྩེ་གཅིག་ཏུ་ཟིན་པ་ཙམ་ཞི་གནས་ལ། ཕྱིས་དེ་ཡང་རང་བཞིན་
མེད་པར་རྟོགས་པ་ལྷག་མཐོང་སྟེ། དཀོན་མཆོག་སྤྲིན་ལས། ཞི་གནས་ནི་སེམས་རྩེ་གཅིག་པའོ། །ལྷག་མཐོང་གི་ཡང་་་་
དག་པར་ཇི་ལྟ་བ་བཞིན་དུ་ཆོས་ལ་སོ་སོར་རྟོག་པའོ་ཞེས་དང་། དགོངས་པ་ངེས་པར་འགྲེལ་པ་ལས། ཞི་གནས་དང་་་་
ལྷག་མཐོང་ནི་གཉིས་ཏེ། ཤེས་རབ་ལས་བྱུང་བ་དང་། གདམས་ངག་ལས་བྱུང་བའོ། །ཤེས་རབ་ལས་བྱུང་བ་ནི། མདོ་སྡེ་ ་
བཅུ་གཉིས་ཀྱི་ཚིག་ཡིད་ལ་བྱེད་པ་ནི་ཞི་གནས་སོ། །དེའི་དོན་རྟོགས་པ་ནི་ལྷག་མཐོང་ངོ་། །གདམས་ངག་ལས་བྱུང་བ་
ནི། མན་ངག་གིས་སེམས་མི་གཡོ་བར་བྱེད་པ་ནི་ཞི་གནས་སོ། །དེའི་དོན་རྟོགས་པ་ནི་ལྷག་མཐོང་ངོ་ཞེས་སོ། །ཞེས་་་་་
གསུངས། གཉིས་པ་རྗེས་འཇུག་གིས་ཇི་ལྟར་བཀྲལ་ཚུལ་ལ་མི་ཕམ་འཇམ་པའི་དབྱངས་ཀྱིས་མཁས་པའི་ཚུལ་ལ་འཇུག་
217



པའི་སྒོ་ཞེས་བྱ་བའི་བསྟན་བཅོས་ལས། ཞི་ལྷག་གཉིས་ཀྱི་ཞི་གནས་ནི་ཉེས་པ་ལྔ་སྤོང་བའི་འདུ་བྱེད་བརྒྱད་བརྟེན་པའི་
རྒྱུ་ལས་བྱུང་བའོ། །ཉེས་པ་ལྔ་ནི་ལེ་ལོ་དང་། ཏིང་ངེ་འཛིན་སྒྲུབ་པའི་གདམས་ངག་བརྗོད་པ་གཉིས་ཀྱིས་ཏིང་ངེ་འཛིན་
གྱི་སྦྱོར་བ་ལ་སྒྲིབ། ནང་དུ་བྱིང་བ་དང་། ཕྱིར་འཕྲོ་བས་རྒོད་པ་གཉིས་ཀྱིས། ཏིང་ངེ་འཛིན་གྱི་དངོས་གཞི་ལ་སྒྲིབ། བྱིང་
རྒོད་བྱུང་ན་དེའི་གཉེན་པོ་འདུ་མི་བྱེད་པ་དང་། གཉེན་པོས་ཞི་ན་ཡང་ཧ་ཅང་འདུ་བྱེད་པ་གཉིས་ཀྱིས་ཏིང་ངེ་འཛིན་
ཁྱད་པར་དུ་འཕེལ་བར་བྱེད་པ་ལ་སྒྲིབ་བོ། །དེ་ལྔ་སྤོང་བའི་འདུ་བྱེད་བརྒྱད་ནི། རྩོལ་བའི་གནས་འདུན་པ་དང་།
འདུན་པ་དེའི་རྒྱུད་དད་པ་དང་། འདུན་པ་དེ་ལ་གནས་པ་རྩོལ་བ་དང་རྩོལ་བའི་འབྲས་བུ་ཤིན་སྦྱངས་ཏེ་དེ་ལྟར་དད་
འདུན་རྩོལ་བ་ཤིན་སྦྱངས་བཞིས་ལེ་ལོ་སྤོང་བར་བྱེད་པའོ། །དམིགས་པ་མ་བརྗེད་པར་དྲན་པས་མདམས་ངག་བརྗོད་་་
པ་སྤོང་། ཤེས་བཞིན་གྱིས་བྱིང་རྒོད་བྱུང་བ་རྟོགས་ནས། སེམས་པས་དེ་གཉིས་ཀྱི་གཉེན་པོ་མངོན་པར་འདུ་བྱེད་པ་་་
ཡིན་པས། དེ་གཉིས་ཀྱིས་གཉེན་པོ་འདུ་མི་བྱེད་པའི་ཉེས་པ་སྤོང་། བཏང་སྙོམས་ཀྱིས་བྱིང་རྒོད་ཞི་ཚེ་གཉེན་པོ་འདུ་་་
བྱེད་པ་སྤངས་ནས་རྣལ་དུ་འཇུག་པར་བྱེད་དོ། །ཞི་གནས་དེ་ཇི་ལྟར་སྒྲུབ་ཚུལ་ནི་སེམས་གནས་པའི་ཐབས་དགུ་སྟེ།
སེམས་དམིགས་པ་ལ་གཏོད་པ་འཇོག་པ། དེའི་རྒྱུན་སྐྱོང་བ་རྒྱུན་དུ་འཇོག་པ། བརྗོད་ནས་སྤངས་ན་སླར་ཡང་དམིགས་
པ་ལ་བླན་ཏེ་འཇོག་པ། དེ་ལྟར་བཞག་པས་གོང་ནས་གོང་དུ་སེམས་དམིགས་པ་ལ་ནང་དུ་སྡུད་པ་ཇེ་ཆེར་བྱས་པ་ཉེ་་་
བར་འཇོག་པ། དེ་ནས་ཏིང་ངེ་འཛིན་གྱི་ཡོན་ཏན་བསམས་ནས་ཏིང་ངེ་འཛིན་ལ་སེམས་དགའ་བས་དུལ་བར་བྱེད་པ།
དེ་རྣམས་རྣམ་གཡེང་སྐྱོན་དུ་བལྟས་ནས་ཏིང་ངེ་འཛིན་ལ་མི་དགའ་བ་ཞི་བར་བྱེད་པ། དེ་ནས་གཡེང་བའི་རྒྱུ་ཅན་གྱི་
ཉེ་ཉོན་བརྣབ་སེམས་སྨུགས་གཉིད་ཡིད་མི་བདེ་སོགས་ལྡང་བ་རྣམ་པར་ཞི་བར་བྱེད་པ། དེ་ནས་མངོན་པར་འདུ་བྱེད་
པ་དང་བཅས་ཏེ་གནས་པ་ཐོབ་པ་རྩེ་གཅིག་ཏུ་བྱེད་པ། དེ་ནས་འབད་རྩོལ་གྱིས་མངོན་པར་འདུ་བྱེད་མི་དགོས་པར་་་་
དམིགས་པ་ལ་ངང་གིས་གནས་པ་ཐོབ་པ་ནི་མཉམ་པར་འཇོག་པར་བྱེད་པའོ། །དེ་དག་སྟོབས་དྲུག་གིས་བསྒྲུབ་པ་སྟེ།
གདམས་ངག་ཐོས་པའི་སྟོབས་ཀྱིས་འཇོག་པ་འགྲུབ། བསམ་པས་རྒྱུན་འཇོག་དྲན་པས་བླན་འཇོག །ཉེར་འཇོག་གཉིས་
འགྲུབ་སྟེ་གཡེངས་ནས་ན་བསྡུ་ཞིང་། དེ་གོམས་པས་མི་གཡེང་བ་འབྱུང་ངོ༌། །ཤེས་བཞིན་གྱི་སྟོབས་ཀྱིས་དུལ་བ་དང་ཞི་
བ་དང་རྣམ་ཞི་གསུམ་འགྲུབ་སྟེ། དེས་ཤེས་བཞིན་དུ་དགའ་ཞིང་རྣམ་རྟོག་དང་ཉེ་ཉོན་གྱི་དབང་གིས་འཕྲོ་བའི་ཉེས་་་
དམིགས་རིག་ནས་འཕྲོར་མི་སྟེར་བའོ། །བརྩོན་འགྲུས་ཀྱིས་རྣམ་ཞི་རྩེ་གཅིག་གཉིས་འགྲུབ་སྟེ། རྣམ་རྟོག་དང་ཉེ་ཉོན་་་་
བྱུང་བ་ཕྲ་མོ་ཡང་སྤངས་ཏེ་དང་དུ་ལེན་པར་བྱེད་པས་སོ། །བྱིང་རྒོད་ཀྱིས་བར་ཆད་མི་ནུས་པའི་ཏིང་ངེ་འཛིན་རྒྱུ་་་་
ཆགས་སུ་སྐྱེ་བ་སེམས་གནས་ཐ་མ་ནི་ཡོངས་སུ་འདྲིས་པའི་སྟོབས་ཀྱིས་འཐོབ་པའོ། །དེ་རྣམས་ཡིད་ལ་བྱེད་པ་བཞིའི་་་
གནས་སྐབས་ཀྱིས་བསྡུས་ཏེ་སེམས་གནས་ཐབས་དང་པོ་གཉིས་ཀྱི་སྐབས་ན་བསྒྲིམས་ཏེ་འཇུག་པའི་ཡིད་བྱེད། དེ་ནས་
ལྔའི་བར་དུ་བྱིང་རྒོད་ཀྱིས་བར་བཅད་ནས་རྒྱུན་རིང་པོར་སྐྱོང་མི་ནུས་པས་ཆད་ཅིང་འཇུག་པའི་ཡིད་བྱེད། བརྒྱད་པ་
ལ་རྩོལ་བ་མ་བཏང་ན་བྱིང་རྒོད་ཀྱི་བར་ཆད་མི་ནུས་པས་ཐུན་གྱི་རྒྱུན་རིང་པོར་སྐྱོང་ཐུབ་པ་ལ་ཆད་པ་མེད་པར་་་་་
འཇུག་པའི་ཡིད་བྱེད། དགུ་པར་འབད་མེད་དུ་རྒྱུན་འཇུག་པས་རྩོལ་བ་མེད་པར་འཇུག་པའི་ཡིད་བྱེད་ཅེས་བྱའོ། །
218



སེམས་གནས་དགུ་པ་ཐོབ་པ་ལ་འདོད་སེམས་རྩེ་གཅིག་པ་ཞེས་བྱ་ཞིང་། དེའི་ངང་དུ་གོམས་པ་ལས་ལུས་སེམས་རང་་་་
དབང་དུ་བཀོལ་ཐུབ་ཅིང་བདེ་བའི་རྣམ་པ་དང་བཅས་པའི་ཤིན་སྦྱངས་སྐྱེ་བ་ཡིན་ལ། ཤིན་སྦྱངས་དེ་ཡང་དང་པོར་་་་་
རགས་པ་དང་། རིམ་པས་དེའི་ཤུགས་ཟད་ནས། གྲིབ་མ་ལྟར་ཤིན་ཏུ་བསླབ་པའི་ཤིན་སྦྱངས་མི་གཡོ་བ་ཏིང་ངེ་འཛིན་
གྱི་དངོས་གཞི་དང་མཐུན་པ་འབྱུང་སྟེ། དེ་ལ་ཞི་གནས་ཞེས་བྱའོ། །དེ་ནས་ཞི་རགས་རྣམ་ཅན་གྱི་ཡིད་བྱེད་ཀྱི་སྒོ་ནས་
བསམ་གཏན་དང་པོའི་དངོས་གཞིའི་ཏིང་ངེ་འཛིན་སོགས་འཇིག་རྟེན་པའི་བསམ་གཟུགས་རྣམས་སྒྲུབ་པ་དང་། ཞི་་་
གནས་དང་བསམ་གཟུགས་ཀྱི་ཏིང་ངེ་འཛིན་ལ་བརྟེན་ནས་བདེ་བའི་རྣམ་ཅན་གྱི་འདས་ལམ་སྒྲུབ་པར་བྱེད་པ་ཡིན་ནོ། །
ཞི་གནས་ཀྱི་མི་མཐུན་ཕྱོགས་གཡེང་བ་ལ། ངོ་བོ་ཉིད་ཀྱིས་གཡེང་བ་ཁ་ཕྱིར་བལྟས་སྒོ་ལྔའི་ཤེས་པ་སྟེ་དེ་དང་མཚུངས་་
ལྡན་གྱི་ཡིད་ཤེས་རྟོག་བཅས་སྐྱེས་པས་ཏིང་ངེ་འཛིན་ལས་ལྡང་བར་བྱེད་དོ། །ཡིད་ཤེས་ཕྱི་རོལ་གྱི་ཡུལ་གཞན་ལ་འཕྲོ་་
བ་ཕྱི་རོལ་གྱི་གཡེང་བ། ཏིང་ངེ་འཛིན་གྱི་རོ་མྱང་བ་དང་བྱིང་རྒོད་ནི་ནང་གི་གཡེང་བ། ཏིང་ངེ་འཛིན་ལ་ཡིད་ཆེས་་་་་
པས་མཚན་མར་འཛིན་པ་མཚན་མའི་གཡེང་བ་སྟེ། དེ་དག་སྤང་བའི་ཡིད་ཤེས་རྩེ་གཅིག་ཏུ་གནས་པའི་ཏིང་ངེ་འཛིན་
སྒྲུབ་པ་དང་། ཡང་ངར་འཛིན་པའི་སྒོ་ནས་གཞན་ལས་འཕགས་པར་འཛིན་པ། གནས་ངན་ལེན་གྱི་གཡེང་བ། ཐེག་པ་
དམན་པ་ཡིད་བྱེད་དང་འདྲེས་པ་ཆུང་ངུའི་སེམས་ཀྱི་གཡེང་བ་སྟེ་དྲུག་པོ་དེ་སྤང་བའི་ཐེག་ཆེན་གྱི་ཞི་གནས་མི་གཡེང་
བ་བསྒྲུབ་པར་བྱའོ། །ལྷག་མཐོང་ནི་ཞི་གནས་ལ་བརྟེན་པ་ཆོས་རབ་ཏུ་རྣམ་པར་འབྱེད་པའི་ཤེས་རབ་ཀྱིས་ཇི་ལྟ་ཇི་་་་
སྙེད་ཀྱི་དོན་ལ་སྤྱི་དང་རང་གི་མཚན་ཉིད་དང་ངོ་བོ་དང་ཁྱད་པར་འབྱེད་པའི་སྒོ་ནས་དོན་མ་ནོར་བར་མཐོང་བ་གང་
ཡིན་པའོ། །ཞེས་སོ། །ཡང་སློབ་དཔོན་ཆེན་པོ་བློ་གྲོས་མཐའ་ཡས་ཀྱིས་ཞི་ལྷག་གི་རྣམ་པར་བཞག་པ་འདི་ལྟར་གསུངས་
ཏེ། དེའང་དགོངས་པ་ངེས་འགྲེལ་ལས། བཅོམ་ལྡན་འདས་ཀྱིས་ཇི་ལྟར་དུ་ཉན་ཐོས་རྣམས་དང་བྱང་ཆུབ་སེམས་་་་་
དཔའ་རྣམས་དང་དེ་བཞིན་གཤེགས་པ་རྣམས་ཀྱི་ཏིང་ངེ་འཛིན་རྣམ་པ་དུ་མར་བསྟན་པ་གང་ཡིན་པ་དེ་དག་ཐམས་་
ཅད་ནི་ཞི་གནས་དང་ལྷག་མཐོང་གིས་བསྡུས་པར་རིགས་པར་བྱའོ། །ཞེས་ཐེག་པ་ཆེ་ཆུང་གི་ཏིང་ངེ་འཛིན་ཐམས་ཅད་
ཞི་ལྷག་གིས་བསྡུས་པར་གསུངས་པས་ན། ཏིང་ངེ་འཛིན་དོན་གཉིར་རྣམས་ཀྱིས་དབྱེ་བ་མཐའ་ཡས་པ་རྩད་གཅོད་པར་
མི་ནུས་པས་ཏིང་ངེ་འཛིན་རྒྱ་མཚོ་རྣམས་ཀྱི་སྤྱི་ཆིངས་ནི་ཞི་གནས་དང་ལྷག་མཐོང་གཉིས་པོ་ཡིན་པས་ཐོག་མར་དེ་་
དག་གི་ངེས་པ་བཙལ་བར་བྱའོ། །དེ་ལ་དགོས་པ་ཅི་ཡོད་སྙམ་ན། ཐེག་པ་ཆེ་ཆུང་གི་ཡོན་ཏན་འཇིག་རྟེན་དང་འཇིགས་
རྟེན་ལས་འདས་པ་ཐམས་ཅད་ཞི་ལྷག་གི་འབྲས་བུ་ཡིན་པར་དགོངས་པ་ངེས་འགྲེལ་ལས་གསུངས་པ་ལྟར་ཏེ་ཇི་སྐད་དུ།
བྱམས་པས། གང་ཡང་ཉན་ཐོས་རྣམས་ཀྱིའམ། བྱང་ཆུབ་སེམས་དཔའ་རྣམས་ཀྱིའམ། དེ་བཞིན་གཤེགས་པ་རྣམས་ཀྱི་
དགེ་བའི་ཆོས་འཇིག་རྟེན་པའམ་འཇིག་རྟེན་ལས་འདས་པ་ཐམས་ཅད་ཀྱང་ཞི་གནས་དང་ལྷག་མཐོང་གི་འབྲས་བུ་
ཡིན་པར་རིག་པར་བྱའོ། །ཞེས་གསུངས་སོ། །ཡང་དག་པའི་དམིགས་པ་ལ་བརྟེན་ནས་སེམས་རྩེ་གཅིག་པ་ཞི་གནས་་་་་
དང་ཆོས་རབ་ཏུ་རྣམ་པར་འབྱེད་པ་སོ་སོར་རྟོག་པའི་ཤེས་རབ་ཀྱིས་དེ་ཁོ་ན་ཉིད་ལ་རྣམ་པར་དཔྱོད་པ་ལྷག་མཐོང་གི་
ངོ་བོ་ཡིན་ཏེ། དཀོན་མཆོག་སྤྲིན་ལས། ཞི་གནས་ནི་སེམས་རྩེ་གཅིག་པ་ཉིད་དོ། །ལྷག་མཐོང་ནི་སོ་སོར་རྟོག་པའོ། །ཞེས་
219



དང་། དེའི་འགྲེལ་པར་དབྱིག་གཉེན་གྱིས། ཡང་དག་པའི་ཏིང་ངེ་འཛིན་ལ་བརྟེན་ནས་སེམས་ལ་སེམས་འཇོག་པའི་་་་
ཕྱིར་དང༌། ཆོས་རབ་ཏུ་རྣམ་པར་འབྱེད་པའི་ཕྱིར་གོ་རིམ་བཞིན་དུ་ཞི་གནས་དང་ལྷག་མཐོང་ཡིན་པར་རིག་པར་བྱ་ཡི།
ཏིང་ངེ་འཛིན་མེད་པར་ནི་མ་ཡིན་ཏེ། འདི་ནི་ཞི་གནས་དང་ལྷག་མཐོང་གི་མཚན་ཉིད་ཡིན་ནོ། །ཞེས་དང་། སྒོམ་རིམ་
བར་པ་ལས། ཕྱི་རོལ་གྱི་ཡུལ་ལ་རྣམ་པར་གཡེང་བ་ཞི་ནས་ནང་དུ་དམིགས་པ་ལ་རྒྱུན་དུ་རང་གི་ངང་གིས་འཇུག་པ་་་་
དགའ་བ་དང་། ཤིན་ཏུ་སྦྱངས་པ་དང་ལྡན་པའི་སེམས་ཉིད་ལ་གནས་པ་ནི་ཞི་གནས་ཞེས་བྱའོ། །ཞི་གནས་དེ་ཉིད་ལ་་
དམིགས་པའི་ཚེ་དེ་ཁོ་ན་ལ་རྣམ་པར་དཔྱོད་པ་གང་ཡིན་པ་དེ་ནི་ལྷག་མཐོང་ཡིན་ཏེ། ཞེས་བཤད་པ་ལྟར་རོ། །ཞེས་་་་་
དང༌། ཡང་དེ་ལས། ཤ་མ་ཐ་ཞེས་པའི་སྒྲ་ལས། ཤ་མ་ནི་ཞི་བ། ཐ་ནི་གནས་པ་སྟེ་གཟུགས་ལ་སོགས་པའི་ཡུལ་གྱིས་་་་་
སེམས་གཡེང་བ་ཞི་བར་བྱས་ནས་བསམ་གཏན་གང་སྒོམ་པ་དེ་ལ་སེམས་རྩེ་གཅིག་ཏུ་རབ་ཏུ་གནས་པའི་དོན་ཡིན་་་་
པས་ཞི་གནས་ཞེས་བྱ་ལ། བི་ཤེ་ཥ་ས་ཤུ་ཞེས་པའི་བི་ཤེ་ཥ་ནི་ཁྱད་པར་རམ་ལྷག་པ། ས་ཤུ་ནི་མཐོང་བའམ་ལྟ་བ་སྟེ་་་་
དངོས་པོའི་རང་བཞིན་ལྷག་པའི་ཁྱད་པར་ཤེས་རབ་ཀྱི་མིག་གིས་མཐོང་བའི་དོན་ཡིན་པས་ལྷག་མཐོང་ཞེས་བྱའོ། །
ཞེས་དང་། ཡང་དེ་ལས། ཞི་ལྷག་རེ་རེས་མི་ཆོག་པར་གཉིས་ཀ་དགོས་པ་ཅིའི་ཕྱིར་སྙམ་ན། དཔེར་ན་རླུང་གིས་མི་གཡོ་
བ་དང་མར་མེ་གསལ་བ་གཉིས་ལྡན་དང་དངོས་པོ་གསལ་བར་མཐོང་ཞིང་གསལ་ཡང་རླུང་གིས་བསྐྱོད་ན་མི་མཐོང་བ་
ལྟར། དེ་ཁོ་ན་ཉིད་ཀྱི་དོན་ཕྱིན་ཅི་མ་ལོག་པར་ངེས་པའི་ཤེས་རབ་དང་སེམས་དམིགས་པ་ལ་ཇི་ལྟར་འདོད་པ་བཞིན་་
དུ་གནས་པའི་བསམ་གཏན་གཉིས་དང་ལྡན་ན་དེ་ཁོ་ན་ཉིད་གསལ་བར་མཐོང་ཞིང་། མི་འཕྲོ་བར་གནས་པའི་བསམ་
གཏན་ཡོད་ཀྱང་ཡིན་ལུགས་རྟོགས་པའི་ཤེས་རབ་མེད་ན་གནས་ལུགས་རྟོགས་མི་སྲིད་ལ། བདག་མེད་རྟོགས་པའི་ལྟ་བ་
ཡོད་ཀྱང་སེམས་རྩེ་གཅིག་ཏུ་གནས་པའི་ཏིང་ངེ་འཛིན་མེད་ན་ཡིན་ལུགས་ཀྱི་དོན་གསལ་བར་མཐོང་མི་སྲིད་པའི་ཕྱིར་
ཞི་ལྷག་གཉིས་ཀ་འཚོགས་པས་གནས་ལུགས་དེ་ཁོ་ན་ཉིད་རྟོགས་པར་འགྱུར་བ་ལ་དགོངས་ནས་དེ་གཉིས་ཟུང་འབྲེལ་
གྱི་ཚུལ་མདོ་རྒྱུད་ཀུན་ཏུ་གདམས་པར་མཛད་པ་ཡིན་ནོ། །ཞེས་དང་། ཡང་དེ་ལས། ཞི་ལྷག་གི་གོ་རིམ་ཡང་སྣུམ་དང་་་་
མར་མེ་བཞིན་རྟེན་དང་བརྟེན་པའི་ཚུལ་དུ་གནས་པ་སྟེ། སྤྱོད་འཇུག་ལས། ཞི་གནས་རབ་ཏུ་ལྡན་པའི་ལྷག་མཐོང་གིས། །
ཉོན་མོངས་རྣམ་པར་འཇོམས་པར་ཤེས་བྱས་ཏེ། །ཐོག་མར་ཞི་གནས་བཙལ་བྱ། ཞེས་གསུངས་པ་ལྟར་སྔོན་ལ་ཞི་གནས་
བསྒྲུབས་ནས་དེ་ལ་བརྟེན་ཏེ་ལྷག་མཐོང་སྒོམ་པ་ཡིན་ནོ། །དེའི་རྒྱུ་མཚན་ཡང་ལྷག་མཐོང་ནི་སོར་རྟོག་གི་ཤེས་རབ་ཀྱིས་
བལྟས་པས་སེམས་ཀྱི་གནས་ལུགས་ཇི་ལྟ་བ་བཞིན་མཐོང་བ་ཡིན་ལ། དེ་ལྟར་ལྟ་བ་ལ་ཡང་སྔོན་དུ་ཞི་གནས་ལ་བརྟེན་་
ཏེ་བལྟ་བྱའི་སེམས་ལས་སུ་རུང་བས་རང་དབང་འདུས་པ་ཞིག་ངེས་པར་དགོས་པའི་ཕྱིར་རོ། །ཞེས་སོ། །ཀུན་མཁྱེན་་་
ཡབ་སྲས་ཀྱི་གསུང་རབ་ལས་ཇི་ལྟར་འབྱུང་བ་བཞིན་ཞི་ལྷག་གི་མཐའ་དཔྱད་བཤད་ཟིན་ཏོ། །
གཉིས་པ་ཚོགས་སྒྲུབ་བཅུ་གཉིས་པ་ལས་འཕྲོས་པའི་སྟོང་ཉིད་ཀྱི་མཐའ་དཔྱད་ལ་མི་ཕམ་འཇམ་པའི་དབྱངས་་་
ཀྱིས་མཁས་པའི་ཚུལ་ལ་འཇུག་པའི་སྒོ་ཞེས་བྱ་བའི་བསྟན་བཅོས་ལས། དེ་བཞིན་ཉིད་རང་གི་ངོ་བོ་ལ་ཐ་དད་མེད་ཀྱང་
སྟོང་གཞི་ཆོས་ཅན་ལ་ལྟོས་ནས་དབྱེ་བ་དུ་མར་གསུངས་ཏེ། རང་བཞིན་རྣམ་དག་གི་དེ་བཞིན་ཉིད་དང༌། གློ་བུར་བྲལ་
220



དག་གི་དེ་བཞིན་ཉིད་གཉིས་དང༌། དྲི་བཅས་དྲི་མེད་ཀྱི་དེ་བཞིན་ཉིད་གཉིས་དང༌། ཡང་གང་ཟག་གི་བདག་མེད་དང་
ཆོས་ཀྱི་བདག་མེད་ཀྱི་སྒོ་ནས་གཉིས་དང་། གཞི་ལམ་འབྲས་བུའི་དེ་བཞིན་ཉིད་གསུམ་དུ་དབྱེ་བ་སོགས་དང༌། རྒྱུ་ས་
མཚན་མ་མེད་པ། ངོ་བོ་སྟོང་པ་ཉིད། འབྲས་བུ་སྨོན་པ་མེད་པ་སྟེ་རྒྱུ་འབྲས་ངོ་བོ་ཉིད་གསུམ་གྱིས་སྟོང་པའི་ཆ་ནས་་་་
རྣམ་ཐར་སྒོ་གསུམ་བཞག་སྟེ། དེ་དག་གི་རིམ་པ་ལྟར་ངོ་བོ་དང་ཁྱད་པར་སོགས་ཀྱི་མཚན་མར་འཛིན་པ་དང་། བདག་
ལྟ་དང་མཐར་ལྟ་དངོས་དངོས་མེད་སོགས་ཀྱི་ལྟ་བ་ཐམས་ཅད་དང་། དང་དུ་ལེན་ཞིང་འཛིན་པ་སོགས་སྨོན་པ་ཐམས་
ཅད་སྤོང་བ་ཡིན་ནོ། །རྣམ་ཐར་གསུམ་གྱི་སྟེང་དུ་རང་བཞིན་གྱིས་འོད་གསལ་བ་འདུས་མ་བྱས་པ་བསྟན་ཏེ་རྣམ་ཐར་་
སྒོ་བཞིར་ཡང་གསུངས་སོ། །ཡང་སྟོང་ཉིད་བཅུ་དྲུག་ཏུ་གསུངས་ཏེ། ཕྱིའི་སྐྱེ་མཆེད་དྲུག་རང་རང་གི་ངོ་བོ་ཉིད་ཀྱིས་་་
སྟོང་པ་ཕྱི་སྟོང་པ་ཉིད། དེ་བཞིན་དུ་ནང་གི་སྐྱེ་མཆེད་དྲུག་སྟོང་པ་ནང་སྟོང་པ་ཉིད། ཕྱི་ནང་གི་སྐྱེ་མཆེད་གཉིས་ཀ་་་་
སྟོང་པ་ཕྱི་ནང་སྟོང་པ་ཉིད་དེ། དེ་གསུམ་གྱིས་ཕྱི་དང་ནང་གིས་བསྡུས་པའི་ཆོས་ཐམས་ཅད་རང་བཞིན་མ་གྲུབ་པར་་་་
བསྟན་པའོ། །ཆེན་པོ་ནི་ཕྱོགས་བཅུ་སྟེ་ཐམས་ཅད་དུ་ཁྱབ་པས་རྒྱ་ཆེ་བའོ། །ཕྱོགས་དེ་དག་རང་གི་ངོ་བོ་ཉིད་མེད་པ་་་་
ཆེན་པོ་སྟོང་པ་ཉིད་ཅེས་བྱ་སྟེ། ཕྱོགས་ལ་ཆེན་པོར་འཛིན་པའི་འདུ་ཤེས་བཟློག་པའི་ཕྱིར་རོ། །ཐོག་མ་དང་ཐ་མ་མེད་་
པ་ནི་འཇིག་རྟེན་གྱི་ཁམས་སྣ་ཚོགས་སུ་སྣང་བ་ཅན་གྱི་འཁོར་བ་ཡིན་ལ། དེ་རང་གི་ངོ་བོས་སྟོང་པ་ཐོག་མ་དང་ཐ་མ་་
མེད་པ་སྟོང་པ་ཉིད་དེ་འཁོར་བ་ལ་ཞེན་པ་དང་སྐྲག་པ་སྤང་བའི་ཕྱིར་རོ། །སྐྱེ་འགག་གནས་གསུམ་ཡོད་པའི་འདུས་་་
བྱས་ཀྱིས་བསྡུས་པ་ཁམས་གསུམ་རང་གི་ངོ་བོས་སྟོང་པ་འདུས་བྱས་སྟོང་པ་ཉིད། སྐྱེ་འགག་མེད་པ་ནམ་མཁའ་ལ་་་་་་
སོགས་པ་འདུས་མ་བྱས་ཐམས་ཅད་རང་གི་ངོ་བོས་སྟོང་པ་འདུས་མ་བྱས་སྟོང་པ་ཉིད་དེ་ཆོས་ཐམས་ཅད་འདུས་བྱས་
འདུས་མ་བྱས་སུ་མ་འདུས་པ་མེད་ལ་དེ་དག་རང་བཞིན་མེད་པར་བསྟན་པའོ། །ཆོས་རྣམས་ཀྱི་ཆོས་ཉིད་རང་བཞིན་
མེད་པ་ནི་སྟོང་པ་ཉིད་ཡིན་ལ། སྟོང་ཉིད་དེ་ཡང་རང་གི་ངོ་བོས་སྟོང་པ་སྟོང་པ་ཉིད་སྟོང་པ་ཉིད་དོ། །གང་ལ་རྟག་ཆད་
སོགས་ཀྱི་མཐའ་མེད་པ་ནི་མཐའ་ལས་འདས་པའོ། །གང་ཡང་རང་གི་ངོ་བོས་སྟོང་པ་མཐའ་ལས་འདས་པ་སྟོང་པ་ཉིད་
དོ། །འདུས་བྱས་འདུས་མ་བྱས་ཀྱི་ཆོས་རྣམས་ཀྱི་ངོ་བོ་ཉིད་དེ་ནི་སུས་ཀྱང་མ་བྱས་པས་རང་གི་རང་བཞིན་ཞེས་བྱ་ལ།
དེ་ཡང་རང་གི་ངོ་བོས་སྟོང་པ་ནི་རང་བཞིན་སྟོང་པ་ཉིད་དོ། །དུས་གསུམ་མི་དམིགས་པ་ལ་མི་དམིགས་པ་ཞེས་བརྗོད་
དེ། དེ་ཉིད་རང་གི་ངོ་བོས་སྟོང་པ་མི་དམིགས་པ་སྟོང་པ་ཉིད་དོ། །དོན་དམ་པ་ནི་རྟོགས་བྱའི་མཆོག་དེ་བཞིན་ཉིད་་་་་
དང་འཐོབ་བྱའི་མཆོག་མྱང་འདས་གཉིས་ཡིན་ལ། དེ་རང་རང་གི་ངོ་བོས་སྟོང་པ་དོན་དམ་པ་སྟོང་པ་ཉིད་དོ། །ཆོས་་་
གང་ལ་འབོར་བའམ་འདོར་བ་མེད་པ་ནི་དོར་བ་མེད་པ་ཞེས་བྱ་ལ། དེ་ཡང་རང་གི་ངོ་བོས་སྟོང་པ་ནི་དོར་བ་མེད་པ་་
སྟོང་པ་ཉིད་དོ། །རྐྱེན་ལས་བྱུང་བའི་དངོས་པོ་རྣམས་ལ་རྒྱུན་དང་ཚོགས་པའི་དངོས་པོ་མེད་པ་དེ་ནི་དངོས་པོ་མེད་་་་་
པའི་ངོ་བོ་ཉིད་ཅེས་བྱ་བ་ཡིན་ཞིང་། དེ་ཉིད་རང་གི་ངོ་བོས་སྟོང་པ་ནི་དངོས་པོ་མེད་པའི་ངོ་བོ་ཉིད་སྟོང་པ་ཉིད་དོ། །
འདི་བདུན་ནི་གཉེན་པོ་ལ་ཞེན་པ་འགོག་པའི་ཆེད་དུ་སྟེ་རིམ་པ་ལྟར་སྟོང་པ་ཉིད་དང་མཐའ་བྲལ་དང་། རང་བཞིན་
དང་། མི་དམིགས་པ་དང་། དོན་དམ་པ་དང་། དོར་བ་མེད་པ་དང༌། དངོས་མེད་ངོ་བོ་ཉིད་དུའང་གྲུབ་པ་ཅི་ཡང་མེད་
221



དོ་ཞེས་ཤེས་ནས་དེ་དང་དེར་ཞེན་པའི་དམིགས་པའི་འཛིན་སྟངས་མ་ལུས་པ་ལོག་པའི་སྤྲོས་བྲལ་རྟོགས་པའི་ཕྱིར་་་
གསུངས་སོ། །གཟུགས་ནས་རྣམ་མཁྱེན་གྱི་བར་གྱི་འདུས་བྱས་འདུས་མ་བྱས་ཀྱི་ཆོས་ཐམས་ཅད་རང་གི་ངོ་བོས་སྟོང་པ་
ཆོས་ཐམས་ཅད་སྟོང་པ་ཉིད་དེ་མདོར་ན་ཤེས་བྱ་ཡིན་ཚད་ལ་མི་སྟོང་པ་མེད་པར་བསྟན་པས་གོང་གི་ཐམས་ཅད་ཀྱི་་་
དོན་བསྡུས་ནས་བསྟན་པའོ། །འདུས་བྱས་འདུས་མ་བྱས་ཀྱི་ཆོས་སུ་གདགས་པ་དེ་ཐོམས་ཅད་ཀྱི་བཏགས་དོན་གཟུགས་
སུ་རུང་བ་ལ་སོགས་པ་རང་གི་མཚན་ཉིད་ཡིན་ཏེ། མེའི་ཚ་བ་དང་ཆུའི་གཤེར་བ་ལ་སོགས་པ་ལྟའོ། །རང་མཚན་དེ་་་༌
དང་དེ་ལ་བརྟེན་ནས་འདི་དང་འདིའོ་ཞེས་ཆོས་སུ་ཞེན་པར་བྱེད་ཀྱང་། དེ་དག་གི་ངོ་བོ་ཉིད་མེད་པ་རང་གི་མཚན་་་་
ཉིད་སྟོང་པ་ཉིད་དེ། ཆོས་འདི་དག་གཉེན་པོ་གཞན་གྱིས་སྟོང་པ་ཉིད་དུ་བྱས་པ་ལྟ་བུ་མ་ཡིན་ཏེ་འདི་ལྟར་སྣང་བ་ཉིད་
ཀྱིས་རང་གི་རང་བཞིན་སྟོང་པ་ཉིད་དེ་ལྟ་བུར་གནས་པའོ་ཞེས་ཤེས་པའི་ཆེད་དུ་བསྟན་པ་ཡིན་ནོ། །དེ་ལྟར་སྟོང་ཉིད་
བཅུ་དྲུག་ཏུ་གསུངས་ནས་སླར་ཡང་དེ་དག་བཞིར་བསྡུས་ཏེ་བསྟན་པ་ནི། འདུས་བྱས་ཕུང་པོ་ལྔས་བསྡུས་པའི་ཆོས་་་་་
རྣམས་རང་གི་ངོ་བོས་སྟོང་པ་དངོས་པོ་སྟོང་པ་ཉིད། འདུས་མ་བྱས་རྣམས་ནི་དངོས་མེད་ཡིན་ལ་དེ་རྣམས་རང་གི་ངོ་
བོས་སྟོང་པ་དངོས་པོ་མེད་པ་སྟོང་པ་ཉིད། ཆོས་ཐམས་ཅད་ཆོས་ཉིད་དམ་རང་བཞིན་ནམ་བབ་ཀྱིས་སྟོང་པ་ཉིད་དུ་་་
གནས་པ་རང་བཞིན་ནམ་ངོ་བོ་ཉིད་སྟོང་པ་ཉིད། ངོ་བོ་ཉིད་ཀྱིས་སྟོང་པ་ཉིད་དེ་ནི་ཆོས་ཐམས་ཅད་ཀྱི་ཆོས་ཉིད་ཡིན་
པའི་ཆ་ནས་གཞན་གྱི་དངོས་པོ་སྟོང་པ་ཉིད་ཅེས་གསུངས་སོ། །དབུས་མཐའ་རྣམ་འབྱེད་ལས། ལོངས་སྤྱོད་པ་པོ་ནང་་་
གི་སྐྱེ་མཆེད་དྲུག་དང་། སྤྱོད་བྱ་ཕྱི་ཡི་སྐྱེ་མཆེད་དྲུག་དང་། ཕྱི་གང་དེ་གཉིས་ཀའི་རྟེན་ནམ། ལུས་སམ་གཞི་རྣམས་དང་།
གནས་ཀྱི་གཞི་སྣོད་རྣམས་ཆེན་པོ་སྟེ། དེ་བཞི་ངོ་བོས་སྟོང་པ་ནི། རྟོགས་བྱའི་ཡུལ་གྱི་ཆ་ནས་གསུངས། གང་གིས་སྟོང་་་
ཉིད་མཐོང་བའི་བློ་ལ་ཡུལ་གྱི་མིང་གིས་སྟོང་ཉིད་ཅེས་བཏགས་པ་དེ་རང་གི་ངོ་བོས་སྟོང་པ་ཉིད་སྟོང་ཉིད། ཇི་ལྟར་་་་་
མཐོང་ན་དོན་དམ་པར་མཐོང་བ་དེ་རང་ངོས་སྟོང་པ་དོན་དམ་པ་སྟོང་ཉིད། བློ་དེས་སྟོང་ཉིད་དོན་དམ་པ་མཐོང་བ་
དེ་དག་གང་གི་ཕྱིར་དུ་ཡིན་པ་ལ་བརྒྱུད་དེ། འདུས་བྱས་འདུས་མ་བྱས་ཀྱི་དགེ་རྩ་དག་པ་འཐོབ་ཕྱིར་དེ་གཉིས་སྟོང་་་་་
པར་རྟོགས་པ་དང་། སྲིད་ཞིར་མི་གནས་པའི་མྱང་འདས་མཐའ་ལས་འདས་པ། ཐོག་མཐའ་མེད་པ་འཁོར་བ། དེར་་་་
མེད་ཕུང་པོ་ལྷག་མེད་དུ་ཡང་དགེ་རྩ་མི་ཟད་པ། རང་བཞིན་ནི་རང་བཞིན་དུ་གནས་པའི་རིགས། སངས་རྒྱས་ཀྱི་་་་་
མཚན་དཔེ་ནི་སྐབས་འདིར་རང་མཚན། ཆོས་ཐམས་ཅད་ནི་སྐབས་འདིར་སངས་རྒྱས་ཀྱི་ཆོས་སྟོབས་ལ་སོགས་པ་་་་
ཐམས་ཅད་དེ་དེ་ཐམས་ཅད་རང་གི་ངོ་བོས་སྟོང་པ་ཉིད་དུ་ཤེས་ནས་འཁོར་བ་ལ་མི་སྐྲག་པ་དང་།: ལམ་དང་མྱང་་་་ཡ་
འདས་ཀྱི་དགེ་རྩ་དེ་དང་དེ་དག་ཐམས་ཅད་ཡོངས་སུ་དག་པ་ཐོབ་པའི་ཕྱིར་བསྒོམ་མོ་ཞེས་གསུངས་ཤིང་། དེ་བཅུ་་་་
བཞིའི་སྟེང་དུ་གང་ཟག་དང་ཆོས་ཀྱི་བདག་གཉིས་ཀྱི་ངོ་བོར་མེད་པ་དངོས་པོ་མེད་པ་སྟོང་པ་ཉིད། བདག་ཉིད་ཀྱི་ངོ་་
་བོ་མེད་པའི་སྟོང་ཉིད་ནི། དངོས་པོ་མེད་པའི་ངོ་བོ་ཉིད་སྟོང་པ་ཉིད་དེ། སྔ་མ་རྣམ་བཅད་ཀྱི་སྒོ་ནས་བསྟན་པས་བདག་
གཉིས་སུ་སྒྲོ་འདོགས་པ་སེལ་བ་དང་། ཕྱི་མ་སྟོང་པ་ཉིད་ཡོངས་གཅོད་དུ་གྲུབ་པའི་སྒོ་ནས་བསྟན་པས་སྟོང་པ་ཉིད་ལ་
སྐུར་བ་འདེབས་པ་སེལ་བར་གསུངས་ཏེ། དེ་ལྟར་སྟོང་ཉིད་བཅུ་དྲུག་གི་དབྱེ་བ་གསུངས་སོ། །སྟོང་ཉིད་བཅུ་དྲུག་དང་
222



བཞི་པོ་བསྡོམས་ན་སྟོང་ཉིད་ཀྱི་དབྱེ་བ་ཉི་ཤུའོ། །ཞེས་སོ། །
གསུམ་པ་ཚོགས་སྒྲུབ་བཅོ་ལྔ་པ་ལས་འཕྲོས་ཏེ་གཟུངས་ཀྱི་མཐའ་དཔྱད་མ་གཉིས་གཟུངས་ཀྱི་རྣམ་པར་བཞག་པ་
དངོས་དང་གཟུངས་ཀྱི་སྒོ་བཤད་པོའོ། །དང་པོ་ནི། རྗེ་བཙུན་འཇམ་དཔལ་དབྱངས་འཕགས་ཆེན་སྤྲུལ་པའི་རྒྱལ་པོའི་
ཚུལ་བཟུང་བ་ལྷ་བཙད་པོ་ཁྲི་སྲོང་གི་འབུམ་ཊིཀ་ལས། ་དེ་ལ་གཟུངས་ཞེས་བྱ་བ་ཡང་། ཆོས་རྣམས་ཀྱི་དོན་དང་ཚིག་་་
རྣམས་ཕྱིན་ཅི་མ་ལོག་པར་འཛིན་པས་ན་གཟུགས་ཞེས་བྱ་བ་སྟེ། མདོར་བསྡུས་ན་དྲན་པ་དང་ཤེས་རབ་ལ་བྱའོ། །སོ་་་
སོར་དབྱེ་བ་ན་རྣམ་པ་བཞི་སྟེ། བྱང་ཆུབ་སེམས་དཔའ་རྣམས་བཟོད་པ་ཐོབ་པའི་རྒྱུར་གྱུར་པའི་གཟུངས་དང་། གསང་
སྔགས་ཀྱི་གཟུངས་དང་། ། ཆོས་ཀྱི་གཟུངས་དང་། དོན་གྱི་གཟུངས་སོ། །དེ་ལ་བཟོད་པ་ཐོབ་པའི་རྒྱུར་གྱུར་པའི་གཟུངས་
ནི་ཆོས་ཐམས་ཅད་གཟོད་མ་ནས་མ་སྐྱེས་ཤིང་རང་བཞིན་གྱིས་སྟོང་པར་བྱ་བའི་ཕྱིར་བསྒོམ་པའི་ཚེ་ཤེས་རབ་དང་་་་
དྲན་པས་བསྒོམས་པའི་དོན་དང་། ཚིག་མ་བརྗོད་པར་རྟོགས་པས་ཐམས་ཅད་རང་བཞིན་གྱིས་མ་སྐྱེས་པར་རྟོགས་ཤིང་།
སྟོང་པས་མི་སྐྲག་པར་གྱུར་པ་ལ་བཟོད་པ་ཐོབ་པ་ཞེས་བྱ་སྟེ། བཟོད་པ་དེ་ལྟ་བུ་ཐོབ་པའི་རྒྱུ་ཏིང་ངེ་འཛིན་བསྒོམས་་་
པའི་ཚེ། ཤེས་རབ་དང་དྲན་པ་ལ་བཟོད་པ་ཐོབ་པའི་རྒྱུར་གྱུར་པའི་གཟུངས་ཞེས་བྱའོ། །གསང་སྔགས་ཀྱི་གཟུངས་ནི་་
བྱང་ཆུབ་སེམས་དཔའ་རྣམས་ཏིང་ངེ་འཛིན་གྲུབ་ཅིང་སེམས་ལ་དབང་དུ་གྱུར་པའི་མཐུ་དང་སྔོན་གྱི་སྨོན་ལམ་དང་་་་
སྤྱོད་པའི་ཤུགས་ཀྱིས་སེམས་ཅན་རྣམས་ཀྱི་གནོད་པ་སྣ་ཚོགས་བསལ་བའི་ཕྱིར་གསང་སྔགས་ཀྱི་ཚིག་རྣམས་བྱིན་གྱིས་
རློབ་སྟེ། དེ་ལྟར་ཏིང་ངེ་འཛིན་གྱི་མཐུས་བྱིན་གྱིས་བརླབས་པའི་གསང་སྔགས་དེ་དག་གིས་ཀྱང་། སེམས་ཅན་རྣམས་ཀྱི་
གནོད་པ་ཐམས་ཅད་སེལ་ནུས་པར་འགྱུར་ཏེ། དེ་ལྟ་བུའི་གཟུངས་སྔགས་བྱིན་གྱིས་རློབ་པའི་མཐུ་དང་ལྡན་པ་ལ་་་་་་
གསང་སྔགས་ཀྱི་གཟུངས་ཞེས་བྱའོ། །ཆོས་ཀྱི་གཟུངས་ནི་ས་ཐོབ་པའི་བྱང་ཆུབ་སེམས་དཔའ་རྣམས་སངས་རྒྱས་དང་་་་
བྱང་ཆུབ་སེམས་དཔའ་རྣམས་ལ་ཆོས་ཉན་པའི་ཚེ་སྔོན་མི་ཤེས་མ་ཐོབ་པའི་ཆོས་ཀྱི་ཚིག་རྣམས་གྲངས་མང་པོ་ཚད་་་་
མེད་གྲོངས་མེད་དཔག་ཏུ་མེད་པ་རྣམས་ཇི་སྐད་བཤད་པ་བཞིན་དུ་ཤེས་རབ་གྱིས་ཟིན་ཅིང་དྲན་པས་ཡུན་རིང་པོར་་
ཡང་མི་བརྗེད་པར་ནུས་པ་ལ་ཆོས་ཀྱི་གཟུངས་ཞེས་བྱའོ། །དོན་གྱི་གཟུངས་ནི་དེ་ལྟར་ཆོས་ཀྱི་ཚིག་མང་པོ་བཤད་པ་་་་
རྣམས་ཕྱིན་ཅི་མ་ལོག་པར་བཟུང་བའི་དོན་དང་། ཕ་རོལ་ཏུ་ཕྱིན་པ་དང་། བྱང་ཆུབ་ཀྱི་ཕྱོགས་དང་། སྟོབས་དང་། མི་
འཇིགས་པ་ལ་སོགས་པ་འབྲས་བུ་ཐོབ་པར་བྱ་བ་རྣམ་པ་མང་པོ་ཚད་མེད་གྲངས་མེད་པ་རྣམས་འཐོབ་པར་ནུས་པའི་
དྲན་པ་དང་ཤེས་རབ་ཏུ་ལྡན་པ་ལ་དོན་གྱི་གཟུངས་ཞེས་བྱ་སྟེ། དེ་ལྟ་བུ་ལ་སོགས་པའི་གཟུངས་དང་ལྡན་པ་ལ་་་་་་
གཟུངས་ཐོབ་པ་ཞེས་བྱའོ། །ཞེས་སོ། །ཡང་མི་ཕམ་འཇམ་པའི་དབྱངས་ཀྱིས་མཁས་པའི་ཚུལ་ལ་འཇུག་པའི་སྒོ་ཞེས་བྱ་
བའི་བསྟན་བཅོས་ལས། མི་བརྗེད་པའི་གཟུངས་ནི། དྲན་པ་དང་ཤེས་རབ་མཚུངས་པར་ལྡན་པས་ཚིག་དང་དོན་མི་་་
བརྗོད་པར་འཛིན་པ་སྟེ། དེ་ཡང་གཟུངས་ཐོབ་པའི་རྒྱུ་ནི། བཟོད་པ་ཐོབ་པ་སྒོའི་གཟུངས་ཞེས་བྱ་བ། ཨ་ལ་སོགས་པའི་
ཡིག་འབྲུ་རྣམས་ཀྱིས་ཐ་སྙད་དུ་དོན་བརྗོད་པ་དང་། དོན་དམ་པར་བརྗོད་དུ་མེད་པའི་བདེན་གཉིས་མཉམ་པ་ཉིད་ལ་
དམིགས་པས་སྐྱེ་མེད་ཀྱི་དོན་ལ་བཟོད་པ་ཐོབ་ཅིང་། དེ་ལས་མི་བརྗེད་པའི་གཟུངས་འཐོབ་པར་འགྱུར་རོ། །གཟུངས་་
223



ཀྱི་ངོ་བོ་ནི་ཚིག་གི་གཟུངས་དང་དོན་གྱི་གཟུངས་གཉིས་ཏེ། མདོ་སྡེ་སོགས་གསུང་རབ་ཀྱི་ཚིག་ཐོས་པ་ཐམས་ཅད་སྒྲ་་་
ཟུར་ཙམ་ཡང་ནམ་ཡང་མི་བརྗེད་པ་དང་། བསྟན་བྱའི་དོན་གང་ཡིན་པ་ཉམས་པ་མེད་པར་ནམ་ཡང་མི་བརྗེད་པའོ། །
གཟུངས་ཐོབ་པའི་འབྲས་བུའམ་བྱེད་ལས་ཀྱིས་སྔགས་ཀྱི་གཟུངས་འབྱུང་སྟེ། གཟུངས་ཐོབ་པ་དེས་སྔགས་སུ་བྱིན་གྱིས་
བརླབས་ན་སྔགས་དེས་ཇི་ལྟར་བྱིན་གྱིས་བརླབས་པ་ལྟར་འདོད་པའི་ལས་བྱེད་པའོ། །གཟུངས་དེ་དག་བསོད་ནམས་ཀྱི་
རྣམ་སྨིན་དང་། ཐོས་པ་གོམས་པ་དང་། ཏིང་ངེ་འཛིན་ལས་བྱུང་བ་གསུམ་ཡོད་པ་ལ་རིམ་བཞིན་ཆུང་འབྲིང་ཆེན་པོ་
ཞེས་བྱ་ཞིང་། ཡང་སོ་སྐྱེའི་རྒྱུད་ཀྱི་གཟུངས་ནི་ཆུང་བ། མ་དག་པ་བདུན་པའི་འབྲིང་པོ། དག་པ་སའི་རྒྱུད་ཀྱི་གཟུངས་་
ནི་ཆེན་པོ་ཡིན་ལ། གཟུངས་ཀྱི་རྣམ་གྲངས་ལ་ཆོས་མང་དུ་ཡོད་དེ། གཟུངས་དབང་གིས་ཞུས་པའི་མདོ་ལས་བརྒྱུད་་་་་
གསུངས་པ་ལྟ་བུ་ལ་སོགས་པའོ། །བརྒྱད་གང་ཞེ་ན། སྒྲ་དབྱངས་རྣམ་པར་དག་པའི་གཟུངས་ནི་ཆོས་ཐམས་ཅད་སྐྱེ་
མེད་བརྗོད་མེད་དུ་རྟོགས་པས་ཡི་གེ་ཨ་གཅིག་གིས་བསྐལ་པ་དུ་མར་ཆོས་ཀྱི་ཚུལ་དོན་དང་ཡི་གེ་སྣ་ཚོགས་རྒྱུན་མ་ཆད་
པས་བསྟན་ཀྱང་ཨ་ཡི་སྒྲ་ཡང་མི་འདོར་ལ་ཆོས་སྟོན་པ་རྒྱུན་མི་འཆད་པ་སྟེ། གཟུངས་འདི་ལ་གནས་པས་སྒོ་གསུམ་དང་
ཕྱིན་དྲུག་སོགས་ཡོངས་སུ་དག་པའི་ཡོན་ཏན་བསམ་གྱིས་མི་ཁྱབ་པར་གསུངས་སོ། །མི་ཟད་པའི་ཟ་མ་ཏོག་གི་གཟུངས་
ནི་གཟུགས་མི་རྟག་པ་ལྟ་བུའི་དོན་གཅིག་བརྗོད་པས་ཆོས་བསྟན་པ་བསྐལ་པའི་མཐར་ཡང་ཟད་མི་ཤེས་པའོ། །འཁྱིལ་
བ་མཐའ་ཡས་པའི་གཟུངས་ནི། མཐའ་རྟག་ཆད་དང་། འཁྱིལ་བ་རྟེན་འབྲེལ་དུ་ཤེས་པས་མཐའ་སྤོང་བ། དེ་བཞིན་་་་་
ལེན་འདོར་མཐའ། མི་ལེན་མི་འདོར་བ་འཁྱིལ་བ་སོགས་མཐའ་དང་འཁྱིལ་བའི་རྗེས་སུ་སོང་བས་མཐའ་ཐམས་ཅད་་་་
དང་བྲལ་ལ་དབུས་སུའང་མི་དམིགས་པའི་གཟུངས་ཐོབ་པ་དེས་ཆོས་བསྟན་པ་མི་ཟད་པའོ། །རྒྱ་མཚོ་ཕྱག་རྒྱའི་་་་་
གཟུངས་ནི། ཇི་ལྟར་པ་ལ་བརྟེན་པའི་དངོས་པོ་ཇི་སྙེད་པ། “རྒྱ་མཚོ་ཆེན་པོའི་རྒྱས་བཏབ་སྟེ་དེའི་ཁོང་དུ་ཆུད་པ་ལྟར།
ཕྱོགས་བཅུའི་སངས་རྒྱས་ཀྱིས་ཆོས་བསྟན་པ་ཇི་སྙེད་པ་ཡང་ཨ་ར་པ་ཙ་ན་སོགས་ཡིག་འབྲུ་རྣམས་ཀྱིས་ཕྱག་རྒྱས་་་་་
ཐེབས་པའི་སྒོའི་གཟུངས་ཐོབ་པའི་བྱང་སེམས་དེའི་སྒོ་གསུམ་རྒྱ་དང་མཚུངས་པར་སངས་རྒྱས་ཀྱི་ཆོས་བསྟན་པ་་་་་་
ཐམས་ཅད་ལྷག་མེད་པ་སེམས་ཅན་རྣམས་ལ་སྟོན་པར་བྱེད་པའོ། །པདྨ་བཀོད་པའི་གཟུངས་ནི། གཟུངས་དེ་ཐོབ་པའི་
བྱང་སེམས་དེ་ཉིད་འཁོར་གྱི་ནང་དུ་པདྨ་སྣ་ཚོགས་བྱུང་བ་དེ་ལ་འདུག་བཞིན་མཉམ་པར་བཞག་སྟེ་མི་སྨྲ་ཡང་། པདྨའི་
ཆར་བབ་པ་དང་། དེའི་བ་སྤུའི་ཁུང་བུ་ནས་འོད་ཟེར་ལས་པདྨ་སྣ་ཚོགས་བྱུང་བས་ཕྱོགས་བཅུའི་ཞིང་དུ་ཟབ་ཅིང་རྒྱ་་
ཆེ་བའི་ཆོས་སྟོན་པར་བྱེད་པའོ། །ཆགས་པ་མེད་པར་སྙོམས་པར་འཇུག་པའི་གཟུངས་ནི། བྱང་སེམས་དེས་ཆོས་སྒོ་་་་
བསྟན་པ་གཅིག་ནས་ཞིང་གངྒཱའི་ཀླུང་གི་རྡུལ་སྙེད་ཀྱི་བར་དུ་བསྟན་པ་ལ་ཆགས་པ་མེད་པར་ཆོས་ཀྱི་སྒོ་སངས་རྒྱས་ཀྱི་
ཞིང་ཐམས་ཅད་ཀྱི་རྡུལ་སྙེད་ཀྱི་གྲངས་རྣམས་བསྟན་པ་གཅིག་གིས་སྟོན་ལ། དེ་ཡང་དོན་དང་ངེས་ཚིག་ལྡན་པར་སྟོན་
ཡང་དེ་ལ་ཆགས་པ་མེད་ཅིང་སྟོན་པ་རྒྱུན་ཆད་མེད་པའོ། །སོ་སོ་ཡང་དག་པར་རིག་པ་རྣམ་པར་ངེས་པའམ། རྣམ་པར་
གདོན་མི་ཟ་བའི་གཟུངས་ནི། སོ་སོ་ཡང་དག་རིག་པ་བཞི་བསྟན་པ་མི་ཟད་པ་སྟེ། ཕྱོགས་བཞིའི་སེམས་ཅན་ཇི་སྙེད་
པས་རིག་པ་བཞི་པོ་སོ་སོར་དྲིས་ན་བྱང་སེམས་དེས་དེ་དག་སོ་སོའི་སྐད་ཀྱིས་དུས་གཅིག་ཏུ་ཐམས་ཅད་ལ་དོན་ཐམས་
224



ཅད་རིག་པར་བྱེད་པའོ། །སངས་རྒྱས་ཀྱི་བྱིན་གྱིས་བརླབས་པའི་གཟུངས་ནི། བྱང་སེམས་དེ་འཁོར་གྱི་ནང་དུ་ཆོས་ཀྱིས
སྟན་ཆེན་པོ་ལ་འདུག་པའི་སྤྱི་གཙུག་ཏུ་སངས་རྒྱས་ཀྱི་སྐུ་གསེར་མདོག་མཚན་དཔེས་བརྒྱན་པའི་ཕྱག་གཡས་པ་བཞག་
པའི་མདོ་ལ་བྱང་སེམས་དེ་སངས་རྒྱས་ཀྱི་རྒྱན་གྱིས་བརྒྱན་པའི་ལུས་ངག་ཡིད་དང་དྲན་པ་དང་ལྡན་པར་འགྱུར་ཏེ།
དེས་འཁོར་རྣམས་ཀྱི་བསམ་པ་ཇི་ལྟ་བར་ཆོས་སྟོན་ལ། ཞག་གཅིག་ནས་ལོ་བརྒྱ་སྟོང་ཅི་ཙམ་འདོད་པར་ཆོས་བསྟན་་་་
ཀྱང་། སངས་རྒྱས་ཀྱི་བྱིན་རླབས་ཀྱིས་བཟུང་བའི་ཕྱིར་ཆོས་བསྟན་པ་མི་ཟད། ལུས་སེམས་མི་ངལ། སེམས་ཅན་རྣམས་་
ཀྱི་བསམ་པ་དང་མཐུན་པར་ཆོས་སྟོན་པར་བྱེད་དོ། །ཞེས་གསུངས་པ་སོགས་གཟུངས་ཀྱི་རྣམ་གྲངས་མང་པོ་མདོ་ལས་
ཤེས་པར་བྱའོ། །ཞེས་སོ། །གཉིས་པ་གཟུངས་ཀྱི་སྒོ་ནི་ལྷ་བཙད་པོའི་འབུམ་ཊིཀ་ལས། དེ་ལ་གཟུངས་ཞེས་བྱ་བ་ནི་ཡང་
དག་པ་ཉིད་ཀྱི་དོན་དང་། ཚིག་ཕྱིན་ཅི་མ་ལོག་པར་རྟོགས་ཤིང་མི་བརྗེད་པར་འཛིན་པ་ལ་གཟུངས་ཞེས་བྱ་སྟེ། ཤེས་་་
རབ་ཀྱིས་ཡང་དག་པའི་དོན་དང་ཚིག་ཕྱིན་ཅི་མ་ལོག་པར་རྟོགས་ནས་དྲོན་པས་གཟུངས་སུ་བཟུང་སྟེ་མ་བརྗེད་པར་་
བྱེད་པའི་ཕྱིར་དངོས་སུ་ན་ཤེས་རབ་དང་དྲན་པ་གཉིས་ལ་གཟུངས་ཞེས་བྱའོ། །ཤེས་རབ་དང་དྲན་པ་གཉིས་ཀྱིས་ཤེས་
ཤིང་དྲན་པར་བྱ་བའི་དམིགས་པའི་ཡུལ་སྔགས་ཀྱི་ཚིག །ཨ་ར་པ་ཙ་ཞེས་བྱ་བ་ལ་སོགས་པ་ལ་ཡང་གཟུངས་ཞེས་བྱ་སྟེ།
གཟུངས་དེ་དག་གིས་གཟུངས་འདིའི་དོན་སྟོན་པའི་གཞིའི་ཡི་གེ་ཨ་ལ་སོགས་པར་བརྟེན་ནས་ཆོས་ཐམས་ཅད་མ་སྐྱེས་
པ་ལ་སོགས་པའི་དོན་རྟོགས་པར་བྱེད་ཅིང་། ཤེས་རབ་དང་དྲན་པ་སྐྱེ་བར་བྱེད་པའི་སྒོ་ཡིན་པའི་ཕྱིར་ཡི་གེ་རྣམས་ལ་
གཟུངས་ཀྱི་སྒོ་ཞེས་བྱའོ། །ཡི་གེ་མཉམ་པ་ཉིད་དང་། བརྗོད་པ་མཉམ་པ་ཉིད་ཅེས་བྱ་བ་ནི་ཡི་གེ་ཨ་ལ་སོགས་པ་ལ་་་་་
བརྟེན་ནས་མ་སྐྱེས་པ་ལ་སོགས་པའི་དོན་རྟོགས་པར་གྱུར་པའི་ཚེ་དོན་སྟོན་པར་བྱེད་པའི་ཡི་གེ་དང་། བརྗོད་ཅིང་་་་་
བསྟན་པར་བྱ་བའི་ཆོས་རྣམས་མ་སྐྱེས་པ་ལ་སོགས་པར་རྟོགས་ཏེ། དེ་བཞིན་ཉིད་ཀྱི་རང་བཞིན་དུ་རོ་གཅིག་ཅིང་་་་་
མཉམ་པ་ཉིད་དུ་གྱུར་པ་ལ། ཡི་གེ་མཉམ་པ་ཉིད་དང་བརྗོད་པ་མཉམ་པ་ཉིད་ཅེས་བྱའོ། །ཡི་གེའི་སྒོ་དང་ཡི་གེ་འཇུག་
པ་སྟེ་ཞེས་བྱ་བ་ནི་ཡི་གེ་ཨ་ལ་སོགས་པའི་སྒོ་ནས་མ་སྐྱེས་པ་ལ་སོགས་པ་མཉམ་པ་ཉིད་ཀྱི་དོན་རྟོགས་པར་འགྱུར་ཏེ།
དེ་ལྟ་བུའི་དོན་ལ་འཇུག་པའི་སྒོ་ཡི་གེ་རྣམས་ཡིན་པའི་ཕྱིར་ཡི་གེའི་སྒོ་དང་ཡི་གེ་ལ་འཇུག་པ་ཞེས་བྱའོ། །དེ་བས་ན་་་་
དོན་དེ་ཉིད་གསལ་བར་བྱ་བའི་ཕྱིར། དེ་ལ་ཡི་གེའི་སྒོ་དང༌། ཡི་གེའི་འཇུག་པ་གང་ཞེ་ན། ཨ་ཞེས་བྱ་བ་ནི་མ་སྐྱེས་པའི་
ཕྱིར་ཆོས་ཐམས་ཅད་ཀྱི་སྒོའོ་ཞེས་བྱ་བ་ལ་སོགས་པ་གསུངས་ཏེ། མ་སྐྱེས་པ་ལ་རྒྱ་གར་གྱི་སྐད་དུ། ཨ་ནུཏཱ་སན་ན་ཞེས་
བྱ་སྟེ། དེ་ལྟརམ་སྐྱེས་པའི་དོན་ཡི་གེ་ཨའི་སྒོ་ནས་རྟོགས་པར་འགྱུར་བའི་ཕྱིར་ཡི་གེ་ཨ་ནི་ཆོས་ཐམས་ཅད་མ་སྐྱེས་པར་
སྟོན་པའི་སྒོ་ཡིན་ནོ། །ར་ཞེས་བྱ་བ་ནི་རྡུལ་དང་བྲལ་བའི་ཕྱིར་ཆོས་ཐམས་ཅད་ཀྱི་སྒོའོ་ཞེས་བྱ་བ་ནི་རྡུལ་དང་བྲལ་བ་
ལ་རྒྱ་གར་གྱི་སྐད་དུ་ར་ཙ་ཨ་པ་ག་ཏ་ཞེས་བྱ་སྟེ། ཡི་གེ་རའི་སྒོ་ནས་ཆོས་ཐམས་ཅད་རྡུལ་དང་བྲལ་བར་རྟོགས་པར་་་་
འགྱུར་བའི་ཕྱིར་ཡི་གེ་ར་ནི་ཆོས་ཐམས་ཅད་རྡུལ་དང་བྲལ་བ་སྟོན་པའི་སྒོ་ཡིན་ནོ། །ས་ཞེས་བྱ་བའི་དོན་དམ་པ་སྟོན་་་་
པའི་ཕྱིར་ཆོས་ཐམས་ཅད་ཀྱི་སྒོའོ་ཞེས་བྱ་བ་ནི་དོན་དམ་པ་ལ། རྒྱ་གར་སྐད་དུ་བ་ར་མཱརྱ་ཞེས་བྱ་སྟེ། ཡི་གེ་སའི་སྒོ་ནས་
དོན་དམ་པ་རྟོགས་པར་འགྱུར་བའི་ཕྱིར། ཡི་གེ་ས་ནི་དོན་དམ་པར་ཆོས་ཐམས་ཅད་རོ་གཅིག་པར་རྟོགས་པར་བྱེད་་་་
225



པའི་སྒོ་ཡིན་ནོ། །ཙ་ཞེས་བྱ་བ་ནི་འཆི་འཕོ་དང་སྐྱེ་བ་མི་དམིགས་པའི་ཕྱིར་ཆོས་ཐམས་ཅད་འཆི་འཕོ་དང་སྐྱེ་བ་མེད་་་་
པས་ཆོས་ཐམས་ཅད་ཀྱི་སྒོའོ་ཞེས་བྱ་བ་ནི་ཚེ་འཕོ་བ་དང་སྐྱེ་བ་ལ་རྒྱ་གར་གྱི་སྐད་དུ་ཙ་བ་བ་ནོ་པ་པཏ་ཏི་ཞེས་བྱ་སྟེ། །
ཡི་གེ་ཙའི་སྒོ་ནས་ཆོས་ཐམས་ཅད་ཚེ་འཕོ་བ་དང་སྐྱེ་བ་མེད་པར་རྟོགས་པར་འགྱུར་བའི་ཕྱིར་ཡི་གེ་ཙ་ནི་ཆོས་ཐམས་་
ཅད་ཚེ་འཕོ་བ་དང་། སྐྱེ་བ་མེད་པར་སྟོན་པའི་སྒོ་ཡིན་ནོ། །ན་ཞེས་བྱ་བ་ནི་མིང་དང་བྲལ་ཞིང་མིང་གི་རང་བཞིན་མ་་
ཐོབ་མ་སྟོར་བས་ཆོས་ཐམས་ཅད་ཀྱི་སྒོའོ་ཞེས་བྱ་བ་ནི་མིང་དང་བྲལ་བ་ལ་རྒྱ་གར་གྱི་སྐད་དུ་ནཱ་མ་ཨ་བ་ག་ཏ་ཞེས་བྱ་
སྟེ། ཆོས་ཐམས་ཅད་མིང་དང་བྲལ་ཞིང་མིང་གི་རང་བཞིན་མེད་པར་ཡི་གེ་ནའི་སྒོ་ནས་རྟོགས་པར་འགྱུར་བའི་ཕྱིར།
ཡི་གེ་ན་ནི་དོན་དམ་པར་ཆོས་ཐམས་ཅད་མིང་དང་བྲལ་བ་སྟོན་པའི་སྒོ་ཡིན་ནོ། །མིང་གི་རང་བཞིན་མ་ཐོབ་མི་སྟོར་་་
ཅེས་བྱ་བ་ནི་མིང་དུ་གདགས་པར་བྱ་བའི་ཆོས་དང་། མིང་ཉིད་ཀྱང་དོན་དམ་པར་དངོས་པོ་ཡོད་པར་མ་གྲུབ་སྟེ། མིང་
དུ་གདགས་སུ་ཡང་མེད་པས་མ་ཐོབ་ཅེས་བྱའོ། །མིང་དོར་དུ་ཡང་མེད་པས་མ་སྟོར་ཅེས་བྱའོ། །དེ་ལྟར་སྔགས་ཀྱི་ཚིག་་
ཡི་གེ་འབྲུ་ལྔའོ། །ཨ་ར་པ་ཙ་ན་ཞེས་བྱ་བ་ཡི་གེ་འབྲུ་རེ་རེའི་སྒོ་ནས་དོན་དམ་པར་ཆོས་ཐམས་ཅད་མ་སྐྱེས་པ་ལ་སོགས་
པར་རྟོགས་པར་འགྱུར་བའི་ཤེས་རབ་དང་དྲན་པའི་གཟུངས་སྐྱེ་བར་འགྱུར་བའི་སྒོ་ཡིན་པར་བསྟན་ནས་དེ་བཞིན་དུ་
གཟུངས་སྔགས་ཀྱི་ཚིག་གཞན་རྣམས་ཀྱང་ཡི་གེ་རེ་རེའི་སྒོ་ནས་ཆོས་ཐམས་ཅད་དོན་དམ་པར་དངོས་པོར་མེད་པར་་་་
སྟོན་པའི་སྒོ་ཡིན་པར་བསྟན་པའི་ཕྱིར། ལ་ཞེས་བྱ་བ་ནི་འཇིག་རྟེན་ལས་འདས་ཤིང་སྲིད་པའི་འཁྲི་ཤིང་རྒྱུ་དང་རྐྱེན་་་
ཡང་དག་པར་བཅོམ་པའི་ཕྱིར་ཆོས་ཐམས་ཅད་ཀྱི་སྒོའོ་ཞེས་བྱ་བ་ལ་སོགས་པ་གསུངས་ཏེ། འཇིག་རྟེན་ལས་འདས་པ་
ལ་རྒྱ་གར་གྱི་སྐད་དུ་ལོ་ཀོ་ཏ་ཏིར་ན་ཞེས་བྱ་སྟེ། དོན་དམ་པའི་རང་བཞིན་དེ་བཞིན་ཉིད་ནི་ཡོངས་སུ་དག་པ་ཡིན་པས་
འཇིག་རྟེན་ལས་འདས་པ་ཡིན་པར་ཡི་གེ་ལའི་སྒོ་ནས་རྟོགས་པར་འགྱུར་བ་དང་སྲིད་པའི་འཁྲི་ཤིང་ཞེས་བྱ་བ་ལ་རྒྱུ་་་
གར་གྱི་སྐད་དུ་ཏཱིཥྛ་ལ་ཏ་ཞེས་བྱ་སྟེ། ཡི་གེ་ལའི་སྒོ་ནས་ཆོས་ཐམས་ཅད་དོན་དམ་པར་སྲེད་པའི་འཆིང་བ་དང་བྲལ་་་
བར་རྟོགས་པར་འགྱུར་བའི་ཕྱིར་ཡི་གེ་ལ་ནི་ཆོས་ཐམས་ཅད་ཀྱི་སྒོ་ཡིན་ནོ། །ད་ཞེས་བྱ་བ་ནི་དུལ་བ་དང་དུལ་བའི་་་་
གནས་ཡོངས་སུ་ངེས་པའི་ཕྱིར་ཆོས་ཐམས་ཅད་ཀྱི་སྒོའོ་ཞེས་བྱ་བ་ནི་དུལ་བ་ལ་རྒྱ་གར་དུ་དཱན་ཏ་ཞེས་བྱ་སྟེ། མ་དུལ་
བར་བྱེད་པའི་ཉོན་མོངས་པ་དང་། ལས་རྣམས་དོན་དམ་པར་དངོས་པོ་མེད་པར་ཡི་གེ་དའི་སྒོ་ནས་རྟོགས་པར་འགྱུར་
ཏེ། དེ་ལྟར་མ་དུལ་བ་དངོས་པོ་མེད་པར་རྟོགས་ན་དུལ་བ་དང་དུལ་བའི་གནས་ཡོངས་སུ་ངེས་པར་འགྱུར་བའི་ཕྱིར་ཡི་
གེ་ད་ནི་ཆོས་ཐམས་ཅད་ཀྱི་སྒོ་ཡིན་ནོ། །བ་ཞེས་བྱ་བ་ནི་བཅིངས་པ་དང་བྲལ་བའི་ཕྱིར་ཆོས་ཐམས་ཅད་ཀྱི་སྒོའོ་ཞེས་བྱ་
བ་ནི་བཅིངས་པ་ལ་རྒྱ་གར་གྱི་སྐད་དུ་བནྡྷ་ན་ཞེས་བྱ་སྟེ། ཡི་གེ་བའི་སྒོ་ནས་དོན་དམ་པར་ཆོས་ཐམས་ཅད་བཅིངས་པ་
དང་བྲལ་བར་རྟོགས་པར་འགྱུར་བའི་ཕྱིར། ཡི་གེ་བ་ནི་ཆོས་ཐམས་ཅད་ཀྱི་སྒོ་ཡིན་ནོ། །ཌ་ཞེས་བྱ་བ་ནི་དཀྲུགས་མ་་་་
དང་བྲལ་བའི་ཕྱིར་ཆོས་ཐམས་ཅད་ཀྱི་སྒོ་ཞེས་བྱ་བ་ནི་དཀྲུགས་མ་ལ་རྒྱ་གར་གྱི་སྐད་དུ་ཌ་མ་ར་ཞེས་བྱ་སྟེ། ཡི་གེ་ཌའི་
སྒོ་ནས་དོན་དམ་པར་ཆོས་ཐམས་ཅད་དཀྲུགས་མའམ། འཁྲུགས་པ་མེད་པར་རྟོགས་པར་འགྱུར་བའི་ཕྱིར། ཡི་གེ་ཌ་ནི་
ཆོས་ཐོམས་ཅད་དཀྲུགས་མེད་པར་རྟོགས་པའི་སྒོ་ཡིན་ནོ། །ས་ཞེས་བྱ་བ་ནི་ཆགས་པ་མི་དམིགས་པར་ཆགས་པར་མི་་་
226



འགྱུར། འཆིང་བར་མི་འགྱུར་བའི་ཕྱིར་ཆོས་ཐམས་ཅད་ཀྱི་སྒོའོ་ཞེས་བྱ་བ་ནི་ཆགས་པ་ལ་རྒྱ་གར་གྱི་སྐད་དུ་སང་ས་་་་་
ཞེས་བྱ་སྟེ། ཡི་གེ་སའི་སྒོ་ནས་ཆོས་ཐམས་ཅད་ཆགས་པ་མེད་པར་རྟོགས་པར་འགྱུར་ཏེ། ཆགས་པ་མེད་ན་ཉོན་མོངས་
པའི་འཆིང་བ་ཡང་མེད་པར་རྟོགས་པར་འགྱུར་བའི་ཕྱིར། ཡི་གེ་ས་ནི་ཆོས་ཐམས་ཅད་ཆགས་པ་མེད་པ་དང་། འཆིང་
བ་མེད་པར་རྟོགས་པར་འགྱུར་བའི་སྒོ་ཡིན་ནོ། །བ་ཞེས་བྱ་བ་ནི་ངག་གི་ལམ་དང་སྒྲ་ཡང་དག་པར་ཆད་པའི་ཕྱིར་ཆོས་
ཐམས་ཅད་ཀྱི་སྒོའོ་ཞེས་བྱ་བ་ནི་ངག་གི་ལམ་ལ་རྒྱ་གར་གྱི་སྐད་དུ་བག་པ་ཐཱ་ཞེས་བྱ་སྟེ། ： ཡི་གེ་བའི་སྒོ་ནས་དོན་དམ་་་
པར་ཆོས་ཐམས་ཅད་ངག་གི་ལམ་དང་བྲལ་ཞིང་། སྒྲར་བརྗོད་དུ་མེད་པར་རྟོགས་པར་འགྱུར་བའི་ཕྱིར། ཡི་གེ་ས་ནི་་་
ཆོས་ཐམས་ཅད་ངག་གི་ལམ་དང་བྲལ་བར་རྟོགས་པར་འགྱུར་བའི་སྒོ་ཡིན་ནོ། །གོང་དུ་བཅིངས་པ་དང་བྲལ་བའི་་་་་
སྐབས་སུ་ཡི་གེ་བ་སྨོས་པ་ནི་ཡི་གེ་བའི་རིས་ཀྱི་བ་ཡིན་ནོ། །ངག་གི་ལམ་དང་བྲལ་བའི་སྐབས་སུ་སྨོས་པའི་ཡི་གེ་བ་འདི་
ནི་ཡི་གེ་ཡའི་རིས་སུ་གཏོགས་པའི་ཡི་གེ་བ་ཡིན་པས་ལན་གཉིས་སུ་ཟློས་པར་ཡང་མི་འགྱུར་ལ་ཡི་གེ་བ་འོག་མ་ནི། ཡི་་
གེ་ཝའི་གོར་ཡང་སྦྱར་བའི་ཕྱིར་བྱེ་བྲག་ནི་དེ་ཡོད་དོ། །ཏ་ཞེས་བྱ་བ་ནི་དེ་བཞིན་ཉིད་ལས་མ་གཡོས་པའི་ཕྱིར་ཆོས་་་་་
ཐམས་ཅད་ཀྱི་སྒོའོ་ཞེས་བྱ་བ་ནི་དེ་བཞིན་ཉིད་ལ་རྒྱ་གར་གྱི་སྐད་དུ་ཏ་ཐཱ་ཏ་ཞེས་བྱ་སྟེ། ཡི་གེ་ཏའི་སྒོ་ནས་དོན་དམ་པ་
པར་ཆོས་ཐམས་ཅད་དེ་བཞིན་ཉིད་ཀྱི་རང་བཞིན་དུ་རོ་གཅིག་ཅིང་། དེ་ལས་མི་འགྱུར་བར་རྟོགས་པར་འགྱུར་བའི་་་་
ཕྱིར། ཡི་གེ་ཏ་ནི་ཆོས་ཐམས་ཅད་དེ་བཞིན་ཉིད་ལས་མ་གཡོས་པར་རྟོགས་པར་འགྱུར་བའི་སྒོ་ཡིན་ནོ། །ཡ་ཞེས་བྱ་བ་་
ནི་ཡང་དག་པ་ཇི་ལྟ་བ་བཞིན་དུ་དམིགས་སུ་མེད་པའི་ཕྱིར་ཆོས་ཐམས་ཅད་ཀྱི་སྒོའོ་ཞེས་བྱ་བ་ནི་ཡང་དག་པ་ཇི་ལྟ་བ་
བཞིན་ལ་རྒྱ་གར་གྱི་སྐད་དུ། ཡ་ཐཱ་བད་ཅེས་བྱ་སྟེ། ཡི་གེ་ཡའི་སྒོ་ནས་ཆོས་ཐམས་ཅད་ཡང་དག་པ་ཇི་ལྟ་བ་བཞིན་དུ་་་
རིག་པས་བརྟགས་ཤིང་གཏན་ལ་ཕབ་ན་དོན་དམ་པར་དམིགས་སུ་མེད་པར་འགྱུར་བའི་ཕྱིར་ཡི་གེ་ཡ་ནི་ཆོས་ཐམས་་
ཅད་ཡང་དག་པ་ཇི་ལྟ་བ་བཞིན་དུ་དམིགས་སུ་མེད་པར་རྟོགས་པར་འགྱུར་བའི་སྒོ་ཡིན་ནོ། །སྟ་ཞེས་བྱ་བ་ནི་ཁེངས་པ་
དམིགས་སུ་མེད་པའི་ཕྱིར་ཆོས་ཐམས་ཅད་ཀྱི་སྒོའོ་ཞེས་བྱ་བ་ནི་ཁེངས་པ་ལ་རྒྱ་གར་སྐད་དུ་སྟི་བྷ་ཞེས་བྱ་སྟེ། ཡི་གེ་སྟའི་
སྒོ་ནས་དོན་དམ་པར་ཆོས་ཐམས་ཅད་ལ་ང་ལས་རྒྱལ་གྱུར་པའི་ཁེངས་པ་མེད་པར་རྟོགས་པར་འགྱུར་བའི་ཕྱིར། ཡི་གེ་
སྟ་ནི་ཆོས་ཐམས་ཅད་ཁེངས་པ། དམིགས་སུ་མེད་པར་རྟོགས་པར་འགྱུར་བའི་སྒོ་ཡིན་ནོ། །ཀ་ཞེས་བྱ་བ་ནི་བྱེད་པ་པོ་་
དམིགས་སུ་མེད་པའི་ཕྱིར། ཆོས་ཐམས་ཅད་ཀྱི་སྒོའོ་ཞེས་བྱ་བ་ནི་བྱེད་པ་པོ་ལ་རྒྱ་གར་གྱི་སྐད་དུ་ཀ་ར་ཀ་ཞེས་བྱ་སྟེ། ཡི་
གེ་ཀའི་སྒོ་ནས་དོན་དམ་པར་ཆོས་ཐམས་ཅད་ལ་མུ་སྟེགས་ཅན་གྱིས་བརྟགས་པའི་བྱེད་པ་དམིགས་སུ་མེད་པར་རྟོགས་
པར་འགྱུར་བའི་ཕྱིར་ཡི་གེ་ཀ་ནི་ཆོས་ཐམས་ཅད་ལ་བྱེད་པ་པོ་མི་དམིགས་པར་རྟོགས་པར་འགྱུར་བའི་སྒོ་ཡིན་ནོ། །ས་
ཞེས་བྱ་བ་ནི་མཉམ་པ་ཉིད་མི་དམིགས་པས་མཉམ་པ་ཉིད་ལས་མི་འདའ་བའི་ཕྱིར་ཆོས་ཐམས་ཅད་ཀྱི་སྒོའོ་ཞེས་བྱ་བ་
ནི། མཉམ་པ་ཉིད་ལ་རྒྱ་གར་གྱི་སྐད་དུ་ས་མ་ཏ་ཞེས་ཀྱང་བྱ་སྟེ། ཡི་གེ་སའི་སྒོ་ནས་མཉམ་པ་ཉིད་ཀྱང་དམིགས་སུ་མེད་
པར་རྟོགས་པར་འགྱུར་ཏེ། དེ་ལྟར་མཉམ་པ་ཉིད་དུ་རྣམ་པར་རྟོག་པ་མེད་པ་ཉིད་མཉམ་པ་ཉིད་ལས་མི་འདའ་ཞེས་་་
བྱའོ། །དེ་བས་ན་ཡི་གེ་ས་ནི་ཆོས་ཐམས་ཅད་ལ་མཉམ་པ་ཉིད་མི་དམིགས་པ་དང་། མཉམ་པ་ཉིད་ལས་མི་འདའ་བར་
227



རྟོགས་པར་འགྱུར་བའི་སྒོ་ཡིན་ནོ། །མ་ཞེས་བྱ་བ་ནི་བདག་གིར་བྱ་བ་མི་དམིགས་པའི་ཕྱིར་ཆོས་ཐམས་ཅད་ཀྱི་སྒོའོ་་་་
ཞེས་བྱ་བ་ནི་བདག་གིར་བྱ་བ་ལ་རྒྱ་གར་གྱི་སྐད་དུ་མ་མ་ཀ་ར་ཞེས་བྱ་སྟེ། ཡི་གེ་མའི་སྒོ་ནས་དོན་དམ་པར་ཆོས་ཐམས་
ཅད་བདག་གིར་བྱ་བ་མེད་པར་རྟོགས་པར་འགྱུར་བའི་ཕྱིར། ཡི་གེ་མ་ནི་ཆོས་ཐམས་ཅད་བདག་གིར་བྱ་བ་མི་དམིགས་
པར་རྟོགས་པར་འགྱུར་བའི་སྒོ་ཡིན་ནོ། །ག་ཞེས་བྱ་བ་ནི་འགྲོ་བ་མི་དམིགས་པའི་ཕྱིར་ཆོས་ཐམས་ཅད་ཀྱི་སྒོའོ་ཞེས་བྱ་
བ་ནི་འགྲོ་བ་ལ་རྒྱ་གར་གྱི་སྐད་དུ་ག་མ་ན་ཞེས་བྱ་སྟེ། ཡི་གེ་གའི་སྒོ་ནས་དོན་དམ་པར་ཆོས་ཐམས་ཅད་དངོས་པོར་མ་
གྲུབ་པར་འགྲོ་བ་ཡང་དམིགས་སུ་མེད་པར་རྟོགས་པར་འགྱུར་བའི་ཕྱིར། ཡི་གེ་ག་ནི་ཆོས་ཐམས་ཅད་འགྲོ་བ་མི་་་་་
དམིགས་པར་རྟོགས་པར་འགྱུར་བའི་སྒོ་ཡིན་ནོ། །ཐ་ཞེས་བྱ་བ་ནི་གནས་མི་དམིགས་པའི་ཕྱིར། ཆོས་ཐམས་ཅད་ཀྱི་་་་
སྒོའོ་ཞེས་བྱ་བ་ནི་གནས་ལ་རྒྱ་གར་གྱི་སྐད་དུ་ཐ་ན་ཞེས་བྱ་སྟེ། ཡི་གེ་ཐའི་སྒོ་ནས་ཆོས་ཐམས་ཅད་དངོས་པོ་མེད་པས་་
གནས་ཀྱང་མེད་པར་རྟོགས་པར་འགྱུར་བའི་ཕྱིར་ཡི་གེ་ཐ་ནི་ཆོས་ཐམས་ཅད་གནས་མི་དམིགས་པར་རྟོགས་པར་་་་་
འགྱུར་བའི་སྒོ་ཡིན་ནོ། །ཛ་ཞེས་བྱ་བ་ནི་སྐྱེ་བ་མི་དམིགས་པའི་ཕྱིར་ཆོས་ཐམས་ཅད་ཀྱི་སྒོའོ་ཞེས་བྱ་བ་ནི་སྐྱེ་བ་ལ་རྒྱུ་་་
གར་གྱི་སྐད་དུ་ཛཱ་ཏི་ཞེས་བྱ་སྟེ། ཡི་གེ་ཛའི་སྒོ་ནས་དོན་དམ་པར་ཆོས་ཐམས་ཅད་སྐྱེ་བ་མེད་པར་རྟོགས་པར་འགྱུར་་་་
བའི་ཕྱིར་ཡི་གེ་ཛ་ནི་ཆོས་ཐམས་ཅད་སྐྱེ་བ་མི་དམིགས་པར་རྟོགས་པར་འགྱུར་བའི་སྒོ་ཡིན་ནོ། །ཤ་ཞེས་བྱ་བ་ནི་་་་་
དབུགས་དམིགས་སུ་མེད་པའི་ཕྱི་ཆོས་ཐམས་ཅད་ཀྱི་སྒོའོ་ཞེས་བྱ་བ་ནི་དབུགས་ལ་རྒྱ་གར་གྱི་སྐད་དུ་ཤྲཱི་ས་ཞེས་བྱ་སྟེ།
ཡི་གེ་ཤའི་སྒོ་ནས་དོན་དམ་པར་ཆོས་ཐམས་ཅད་ལ་དབུགས་ཀྱི་རང་བཞིན་མེད་པར་རྟོགས་པར་འགྱུར་བའི་ཕྱིར། ཡི་
གེ་ཤ་ནི་ཆོས་ཐམས་ཅད་ལ་དབུགས་དམིགས་སུ་མེད་པར་རྟོགས་པར་འགྱུར་བའི་སྒོ་ཡིན་ནོ། །དྷ་ཞེས་པ་ནི་ཆོས་་་་་
དབྱིངས་དམིགས་སུ་མེད་པའི་ཕྱིར་ཆོས་ཐམས་ཅད་ཀྱི་སྒོའོ་ཞེས་བྱ་བ་ནི་ཆོས་ཀྱི་དབྱིངས་ལ་རྒྱ་གར་གྱི་སྐད་དུ་དྷརྨ་དྷ་
ཏུ་ཞེས་བྱ་སྟེ། ཡི་གེ་དྷའི་སྒོ་ནས་དོན་དམ་པར་ཆོས་ཀྱི་དབྱིངས་ཉིད་ཀྱང་མཚན་མར་བཟུང་ཞིང་དམིགས་སུ་མེད་པར་
རྟོགས་པར་འགྱུར་བའི་ཕྱིར། ཡི་གེ་དྷ་ནི་ཆོས་ཐམས་ཅད་ཀྱི་དབྱིངས་ཀྱི་རང་བཞིན་དུ་ཡང་དམིགས་སུ་མེད་པར་་་་་
རྟོགས་པར་འགྱུར་བའི་སྒོ་ཡིན་ནོ། །ཤ་ཞེས་བྱ་བ་ནི་ཞི་གནས་དམིགས་སུ་མེད་པའི་ཕྱིར་ཆོས་ཐམས་ཅད་ཀྱི་སྒོའོ་ཞེས་
བྱ་བ་ནི་ཞི་གནས་ལ་རྒྱ་གར་གྱི་སྐད་དུ་ཤ་མ་ཐ་ཞེས་བྱ་སྟེ། ཡི་གེ་ཤའི་སྒོ་ནས་དོན་དམ་པར་ཞི་གནས་ཞེས་བྱ་བ་ཡང་་
དམིགས་སུ་མེད་པར་རྟོགས་པར་འགྱུར་བའི་ཕྱིར། ཡི་གེ་ཤ་ནི་ཆོས་ཐམས་ཅད་ལ་ཞི་གནས་དམིགས་སུ་མེད་པར་་་་་
རྟོགས་པར་འགྱུར་བའི་སྒོ་ཡིན་ནོ། །ཁ་ཞེས་བྱ་བ་ནི་ནམ་མཁའ་དང་མཉམ་པ་དམིགས་སུ་མེད་པའི་ཕྱིར་ཆོས་ཐམས་་་
ཅད་ཀྱི་སྒོའོ་ཞེས་བྱ་བ་ནི་ནམ་མཁའ་དང་མཉམ་པ་ལ་རྒྱ་གར་གྱི་སྐད་དུ་ཁ་ས་མ་ཞེས་བྱ་སྟེ། ཡི་གེ་ཁའི་སྒོ་ནས་དོན་་་་
དམ་པར་ནམ་མཁའ་དང་མཉམ་མོ་ཞེས་བྱ་བར་རྟོག་ཅིང་། མཚན་མར་བཟུང་བ་ཡང་མེད་པར་རྟོགས་པར་འགྱུར་་་་་
བའི་ཕྱིར། ཡི་གེ་ཁ་ནི་ཆོས་ཐམས་ཅད་ནམ་མཁའ་དང་མཉམ་པ་དམིགས་སུ་མེད་པར་རྟོགས་པར་འགྱུར་བའི་སྒོ་ཡིན་
ནོ། །ཀཱ་ཞེས་བྱ་བ་ནི་ཟད་པ་མི་དམིགས་པའི་ཕྱིར་ཆོས་ཐམས་ཅད་ཀྱི་སྒོའོ་ཞེས་བྱ་བ་ནི་ཟད་པ་ལ་རྒྱ་གར་གྱི་སྐད་དུ་ཀཱ་
ཡ་ཞེས་བྱ་བ་སྟེ། ཡི་གེ་ཀཱའི་སྒོ་ནས་དོན་དམ་པར་ཆོས་ཐོམས་ཅད་ལ་མི་རྟག་པའི་མཚན་ཉིད་ཟད་པ་ཞེས་བྱ་བ་་་་་
228



དམིགས་སུ་མེད་པར་རྟོགས་པར་འགྱུར་བའི་ཕྱིར། ཡི་གེ་ཀཱ་ནི་ཆོས་ཐམས་ཅད་ལ་ཟད་པ་མི་དམིགས་པར་རྟོགས་པར་
འགྱུར་བའི་སྒོ་ཡིན་ནོ། །སྟ་ཞེས་བྱ་བ་ནི་བསྟོད་པ་མི་དམིགས་པའི་ཕྱིར་ཆོས་ཐམས་ཅད་ཀྱི་སྒོའོ་ཞེས་བྱ་བ་ནི། བསྟོད་་་
པ་ལ་རྒྱ་གར་གྱི་སྐད་དུ་སྟོ་ཏྲ་ཞེས་བྱ་སྟེ། ཡི་གེ་སྟའི་སྒོ་ནས་དོན་དམ་པར་ཆོས་ཐམས་ཅད་ལ་བསྟོད་པ་མི་དམིགས་པར་
འགྱུར་བའི་ཕྱིར། ཡི་གེ་པ་ནི་ཆོས་ཐམས་ཅད་ལ་བསྟོད་པ་མི་དམིགས་པར་རྟོགས་པར་འགྱུར་བའི་སྒོ་ཡིན་ནོ། །ཙཱ་ཞེས་
བྱ་བ་ནི་ཡེ་ཤེས་དམིགས་སུ་མེད་པའི་ཕྱིར་ཆོས་ཐམས་ཅད་ཀྱི་སྒོའོ་ཞེས་བྱ་བ་ནི་ཡེ་ཤེས་ལ་རྒྱ་གར་གྱི་སྐད་དུ་ཛྙཱ་ན་ཞེས་
བྱ་སྟེ། ཡི་གེ་འི་སྒོ་ནས་དོན་དམ་པར་ཤེས་པའི་དོན་ཆོས་དབྱིངས་དམིགས་སུ་མེད་པས་ཤིས་པར་བྱེད་པའི་ཡེ་ཤེས་་་
ཀྱང་དམིགས་སུ་མེད་པར་རྟོགས་པར་འགྱུར་བའི་ཕྱིར། ཡི་གེ་ཛྷཱ་ནི་ཆོས་ཐམས་ཅད་ལ་ཡེ་ཤེས་དམིགས་སུ་མེད་པར་་་་
རྟོགས་པོར་འགྱུར་བའི་སྒོ་ཡིན་ནོ། །རྟ་ཞེས་བྱ་བ་ནི་ཉོན་མོངས་པ་མི་དམིགས་པའི་ཕྱིར་ཆོས་ཐམས་ཅད་ཀྱི་སྒོའོ་ཞེས་་
བྱ་བ་ནི་ཉོན་མོངས་པའམ་མི་བདེ་བ་ལ་རྒྱ་གར་གྱི་སྐད་དུ་ཨཞི་ཞེས་བྱ་སྟེ། ཡི་གེ་རྟའི་སྒོ་ནས་དོན་དམ་པར་ཆོས་ཐམས་
ཅད་དངོས་པོ་མེད་པར་ཉོན་མོངས་པའམ་མི་བདེ་བོ་ཡང་དམིགས་སུ་མེད་པར་རྟོགས་པར་འགྱུར་བའི་ཕྱིར་ཡི་གེ་རྟ་་
ནི་ཆོས་ཐམས་ཅད་ཉོན་མོངས་པ་མི་དམིགས་པར་རྟོགས་པར་འགྱུར་བའི་སྒོ་ཡིན་ནོ། །ཧ་ཞེས་བྱ་བ་ནི་རྒྱུ་མི་དམིགས་་
པའི་ཕྱིར་ཆོས་ཐམས་ཅད་ཀྱི་སྒོའོ་ཞེས་བྱ་བ་ནི་རྒྱུ་ལ་རྒྱ་གར་གྱི་སྐད་དུ་ཧེ་ཏུ་ཞེས་བྱ་སྟེ། ཡི་གེ་ཧའི་སྒོ་ནས་དོན་དམ་་་
པར་ཆོས་ཐམས་ཅད་རྒྱུ་དང་བྲལ་བར་རྟོགས་པར་འགྱུར་བའི་ཕྱིར་ཡི་གེ་ཧ་ནི་ཆོས་ཐམས་ཅད་ལ་རྒྱུ་མི་དམིགས་པར་
རྟོགས་པར་འགྱུར་བའི་སྒོ་ཡིན་ནོ། །བྷ་ཞེས་བྱ་བ་འཇིག་པ་མེད་པའི་ཕྱིར་ཆོས་ཐམས་ཅད་ཀྱི་སྒོའོ་ཞེས་བྱ་བ་ནི་འཇིག་
པ་ལ་རྒྱ་གར་སྐད་དུ་བྷང་ག་ཞེས་བྱ་སྟེ། ཡི་གེ་བྷའི་སྒོ་ནས་དོན་དམ་པར་ཆོས་ཐམས་ཅད་སྐྱེ་བ་མེད་པས་འཇིག་པ་ཡང་
མེད་པར་རྟོགས་པར་འགྱུར་བའི་ཕྱིར་ཡི་གེ་བྷ་ནི་ཆོས་ཐམས་ཅད་འཇིག་པ་མེད་པར་རྟོགས་པར་འགྱུར་བའི་སྒོ་ཡིན་ནོ། །
ཚ་ཞེས་བྱ་བ་ནི་མདོག་མི་དམིགས་པའི་ཕྱིར་ཆོས་ཐམས་ཅད་ཀྱི་སྒོའོ་ཞེས་བྱ་བ་ནི་མདོག་ལ་རྒྱ་གར་གྱི་སྐད་དུ་ཚ་བ་་་
ཞེས་བྱ་སྟེ། ཡི་གེ་ཚའི་སྒོ་ནས་དོན་དམ་པ་ཆོས་ཐམས་ཅད་དངོས་པོ་མེད་པས་མདོག་བཟང་ངན་ཡང་དམིགས་སུ་མེད་
པར་རྟོགས་པར་འགྱུར་བའི་ཕྱིར། ཡི་གེ་ཚ་ནི་ཆོས་ཐམས་ཅད་མདོག་མི་དམིགས་པར་རྟོགས་པར་འགྱུར་བའི་སྒོ་ཡིན་ནོ། །
།སྨ་ཞེས་བྱ་བ་ནི་དྲན་པ་མི་དམིགས་པའི་ཕྱིར་ཆོས་ཐམས་ཅད་ཀྱི་སྒོའོ་ཞེས་བྱ་བ་ནི་དྲན་པ་ལ་རྒྱ་གར་གྱི་སྐད་དུ་སྨ་ར་
ཎ་ཞེས་བྱ་སྟེ། ཡི་གེ་སྒྲའི་སྒོ་ནས་དོན་དམ་པར་ཆོས་ཐམས་ཅད་དངོས་པོ་མེད་པས་དྲན་པ་ཞེས་བྱ་བ་སེམས་ལས་བྱུང་
བའི་ཆོས་དེ་ཡང་མི་དམིགས་པར་རྟོགས་པར་འགྱུར་བའི་ཕྱིར། ཡི་གེ་སྨྲ་ནི་ཆོས་ཐམས་ཅད་མི་ད་མིགས་པར་རྟོགས་་་་་
པར་འགྱུར་བའི་སྒོ་ཡིན་ནོ། །ཧ་ཞེས་བྱ་བ་ནི་བོད་པ་མི་དམིགས་པའི་ཕྱིར་ཆོས་ཐམས་ཅད་ཀྱི་སྒོའོ་ཞེས་བྱ་བ་ནི་བོད་པ་
ལ་རྒྱ་གར་གྱི་སྐད་དུ་ཨ་བ་ཧ་ན་ཞེས་བྱ་སྟེ། ཡི་གེ་ཧའི་སྒོ་ནས་དོན་དམ་པར་ཆོས་ཐམས་ཅད་དངོས་པོ་མེད་པས་མེད་་
པར་བྱ་བའི་དངོས་པོ་དང་བོད་པའི་མིང་ཡང་དམིགས་སུ་མེད་པར་རྟོགས་པར་འགྱུར་བའི་ཕྱིར། ཡི་གེ་ཧ་ནི་ཆོས་་་་་
ཐམས་ཅད་བོད་པ་མི་དམིགས་པར་རྟོགས་པར་འགྱུར་བའི་སྒོ་ཡིན་ནོ། །ཏས་ཞེས་བྱ་བ་ནི་མོས་པ་མི་དམིགས་པའི་ཕྱིར་
ཆོས་ཐམས་ཅད་ཀྱི་སྒོའོ་ཞེས་བྱ་བ་ནི་མོས་པའམ་སྤྲོ་བ་ལ་རྒྱ་གར་གྱི་སྐད་དུ་ཨུད་པ་ཧ་ཞེས་བྱ་སྟེ། ཡི་གེ་ཏ་དང་སར་་་་
229



སྦྱར་བའི་སྒོ་ནས་དོན་དམ་པར་ཆོས་ཐམས་ཅད་དངོས་པོ་མེད་པས་མོས་པའམ། སྤྲོ་བ་ཡང་མི་དམིགས་པར་རྟོགས་་་་་
པར་འགྱུར་བའི་ཕྱིར་ཡི་གེ་ཏས་ནི་ཆོས་ཐམས་ཅད་མོས་པ་མི་དམིགས་པར་རྟོགས་པར་འགྱུར་བའི་སྒོ་ཡིན་ནོ། །གྷ་ཞེས་
བྱ་བ་ནི་སྡུག་པོ་མི་དམིགས་པའི་ཕྱིར་ཆོས་ཐམས་ཅད་ཀྱི་སྒོའོ་ཞེས་བྱ་བ་ནི་སྟུག་པོ་ལ་རྒྱ་གར་གྱི་སྐད་དུ་གྷ་ན་ཞེས་བྱ་སྟེ།
ཡི་གེ་གྷའི་སྒོ་ནས་དོན་དམ་པར་ཆོས་ཐམས་ཅད་ལ་སྟུག་པོའམ། སྡུག་པོར་རྟོག་པ་མེད་པར་རྟོགས་པར་འགྱུར་བའི་་་
ཕྱིར་ཡི་གེ་གྷ་ནི་ཆོས་ཐམས་ཅད་སྡུག་པོ་མི་དམིགས་པར་རྟོགས་པར་འགྱུར་བའི་སྒོ་ཡིན་ནོ། །ཐ་ཞེས་བྱ་བ་ནི་སྒྲུབ་པ་མི་
དམིགས་པའི་ཕྱིར་ཆོས་ཐམས་ཅད་ཀྱི་སྒོའོ་ཞེས་བྱ་བ་ནི་སྒྲུབ་པ་ལ་རྒྱ་གར་གྱི་སྐད་དུ། བི་ཐ་ས་ན་ཞེས་བྱ་སྟེ། ཡི་གེ་ཐའི་
སྒོ་ནས་དོན་དམ་པར་བསྒྲུབ་པར་བྱ་བའི་ཆོས་ཐམས་ཅད་དངོས་པོ་མེད་པར་རྟོགས་པར་འགྱུར་བའི་ཕྱིར། ཡི་གེ་ཐ་ནི་
ཆོས་ཐམས་ཅད་དུ་བསྒྲུབ་པ་མི་དམིགས་པར་རྟོགས་པར་འགྱུར་བའི་སྒོ་ཡིན་ནོ།། །ཎ་ཞེས་བྱ་བ་ནི་ཉོན་མོངས་པ་མེད་
པས་གང་འགྲོ་བ་མེད་ཅིང་འོང་བ་མེད་དེ། གནས་པ་མེད་ཅིང་འདུག་པ་མེད་ལ། ཉལ་བར་འགྱུར་བ་མེད་པས་རྣམ་་་
པར་མི་རྟོག་པའི་ཕྱིར་ཆོས་ཐམས་ཅད་ཀྱི་སྒོའོ་ཞེས་བྱ་བ་ནི་ཉོན་མོངས་པ་ལ་རྒྱ་གར་གྱི་སྐད་དུ་ར་ཎ་ཞེས་བྱ་སྟེ། ཡི་གེ་
ཎའི་སྒོ་ནས་དོན་དམ་པར་ཉོན་མོངས་པ་ཡང་དངོས་པོ་མེད་པས་ཉོན་མོངས་པའི་དབང་གིས་དངོས་ཐོ་ཡང་འགྲོ་བ་་
དང་། འོང་བ་དང་། གནས་པ་དང་། འདུག་པ་དང་། ཉལ་བར་འགྱུར་བ་ཡང་མེད་ལ། རྣམ་པར་རྟོག་པ་ཡང་མེད་པར་
རྟོགས་པར་འགྱུར་བའི་ཕྱིར། ཡི་གེ་ཎ་ནི་ཆོས་ཐམས་ཅད་ཉོན་མོངས་པ་མེད་པ་དང་། འགྲོ་བ་དང་། འོང་བ་དང་།
གནས་པ་དང་། འདུག་པ་དང་། ཉལ་བར་འགྱུར་བ་དང་། རྣམ་པར་རྟོག་པ་མེད་པར་རྟོགས་པར་འགྱུར་བའི་སྒོ་ཡིན་ནོ། །
།ཕ་ཞེས་བྱ་བ་ནི་འབྲས་བུ་དམིགས་སུ་མེད་པའི་ཕྱིར། ཆོས་ཐམས་ཅད་ཀྱི་སྒོའོ་ཞེས་བྱ་བ་ནི་འབྲས་བུ་ལ་རྒྱ་གར་གྱི་སྐད་
དུ།. ཕ་ལ་ཞེས་བྱ་སྟེ། ཡི་གེ་ཕའི་སྒོ་ནས་དོན་དམ་པར་ཆོས་ཐམས་ཅད་དངོས་པོ་མེད་པ། འབྲས་བུ་ཡང་དམིགས་སུ་་་་
མེད་པར་རྟོགས་པར་འགྱུར་བའི་ཕྱིར། ཡི་གེ་ཕ་ནི་ཆོས་ཐམས་ཅད་འབྲས་བུ་མེད་པས་རྟོགས་པར་འགྱུར་བའི་སྒོ་ཡིན་
ནོ། །སྐུ་ཞེས་བྱ་བ་ནི་ཕུང་པོ་དམིགས་སུ་མེད་པའི་ཕྱིར། ཆོས་ཐམས་ཅད་ཀྱི་སྒོའོ་ཞེས་བྱ་བ་ནི་ཕུང་པོ་ལ་རྒྱ་གར་གྱི་སྐད་
དུ་སྐན་དྷ་ཞེས་བྱ་སྟེ། ཡི་གེ་སྐུའི་སྒོ་ནས་དོན་དམ་པར་ཕུང་པོ་རྣམས་དམིགས་སུ་མེད་པར་རྟོགས་པར་འགྱུར་བའི་ཕྱིར་
ཡི་གེ་སྐ་ནི་ཆོས་ཐམས་ཅད་ཕུང་པོ་དམིགས་སུ་མེད་པར་རྟོགས་པར་འགྱུར་བའི་སྒོ་ཡིན་ནོ། །ཡས་ཞེས་བྱ་བ་ནི་མི་བདེ་
བ་མི་དམིགས་པའི་ཕྱིར་ཆོས་ཐམས་ཅད་ཀྱི་སྒོའོ་ཞེས་བྱ་བ་ནི་མི་བདེ་བ་ལ་རྒྱ་གར་གྱི་སྐད་དུ་ཡས་ཀ་ར་ཞེས་བྱ་སྟེ། ཡི་
གེ་ཡ་དང་སར་སྦྱར་བའི་སྒོ་ནས་དོན་དམ་པར་ཆོས་ཐམས་ཅད་དངོས་པོ་མེད་པས་མི་བདེ་བ་ཡང་དམིགས་སུ་མེད་་་་
པར་རྟོགས་པར་འགྱུར་བའི་ཕྱིར་ཡི་གེ་ཡས་ནི་ཆོས་ཐམས་ཅད་མི་བདེ་བ་མི་དམིགས་པར་རྟོགས་པར་འགྱུར་བའི་སྒོ་
ཡིན་ནོ། །ཙ་ཞེས་བྱ་བ་ནི་སྤྱོད་པ་མི་དམིགས་པའི་ཕྱིར་ཆོས་ཐམས་ཅད་ཀྱི་སྒོའོ་ཞེས་བྱ་བ་ནི་སྤྱོད་པ་ལ་རྒྱ་གར་གྱི་སྐད་
དུ་ཙརྱ་ཞེས་བྱ་སྟེ། ཡི་གེ་ཙའི་སྒོ་ནས་དོན་དམ་པར་ཆོས་ཐམས་ཅད་དངོས་པོ་མེད་པས་ལུས་དང་ངག་དང་ཡིད་ཀྱི་་་༌་
སྤྱོད་པ་ཡང་དམིགས་སུ་མེད་པར་རྟོགས་པར་འགྱུར་བའི་ཕྱིར་ཡི་གེ་ཙ་ནི་ཆོས་ཐམས་ཅད་ལ་སྤྱོད་པ་མི་དམིགས་པར་
རྟོགས་པར་འགྱུར་བའི་སྒོ་ཡིན་ནོ། །ཊ་ཞེས་བྱ་བ་ནི། སྡུག་བསྔལ་མི་དམིགས་པའི་ཕྱིར་ཆོས་ཐམས་ཅད་ཀྱི་སྒོའོ་ཞེས་བྱ་
230



བ་ནི་སྡུག་བསྔལ་ལ་རྒྱ་གར་གྱི་སྐད་དུ་ཊང་ཀ་ར་ཞེས་བྱ་སྟེ། ཡི་གེ་ཊའི་སྒོ་ནས་དོན་དམ་པར་ཆོས་ཐམས་ཅད་དངོས་པོ་
མེད་པས་སྡུག་བསྔལ་ལམ་གནོད་པ་ཡང་དམིགས་སུ་མེད་པ་རྟོགས་པར་འགྱུར་བའི་ཕྱིར། ཡི་གེ་ཊ་ནི་ཆོས་ཐམས་ཅད་
སྡུག་བསྔལ་ལམ་གནོད་པ་མི་དམིགས་པར་རྟོགས་པར་འགྱུར་བའི་སྒོ་ཡིན་ནོ། །དྷ་ཞེས་བྱ་བ་ནི་གཡོག་པ་མི་གམིགས་པ་
པས་མཐའ་ཐུག་པར་གནས་པར་འཆི་འཕོ་མེད་ཅིང་སྐྱེ་བ་མེད་པའི་ཕྱིར་ཆོས་ཐམས་ཅད་ཀྱི་སྒོའོ་ཞེས་བྱ་བ་ནི་གཡོག་
པ་ལ་རྒྱ་གར་གྱི་སྐད་དུ་དྷ་ཀ་ན་ཞེས་བྱ་སྟེ། ཡི་གེ་དྷའི་སྒོ་ནས་དོན་དམ་པར་ཆོས་ཐམས་ཅད་དངོས་པོ་མེད་པས་ཉོན་
མོངས་པའི་སྒྲིབ་པས་གཡོགས་ཤིང་ཉོན་མོངས་པའི་དབང་གིས་འཁོར་བའི་མཐའ་ལ་ཐུག་གི་བར་དུ། ཚེ་འཕོ་བ་དང་་་་
སྐྱེ་བ་མེད་པར་རྟོགས་པར་འགྱུར་བའི་ཕྱིར། “ཡི་གེ་དྷ་ནི་ཆོས་ཐམས་ཅད་གཡོག་པ་མི་དམིགས་པ་དང་། ཚེ་འཕོ་བ་དང་
སྐྱེ་བ་མེད་པར་རྟོགས་པར་འགྱུར་བའི་སྒོ་ཡིན་ནོ་ཞེས་བསྟན་པའོ། །ཡི་གེའི་འབྲུ་འདི་རྣམས་ཀ་ལ་སོགས་པའི་གོ་རིམ་་
བཞིན་དུ་མ་སྨོས་པ་ནི། གཟུངས་སྔགས་རྣམས་ལས་གོ་རིམ་མེད་པར་འབྱུང་བའི་ཕྱིར་རོ། །དེ་ལྟར་གཟུངས་སྔགས་ཀྱི་་
ཚིག་རྣམས་ལས་འབྱུང་བའི་ཡི་གེའི་འབྲུ་རེ་རེའི་ཚིག་གི་དོན་ལ་བརྟགས་ཤིང་། བསྒོམས་ན་ཆོས་ཐམས་ཅད་མ་སྐྱེས་པ་
ལ་སོགས་པའི་དོན་རྟོགས་པར་འགྱུར་བའི་གཟུངས་ཞེས་བྱ་བ་ཤེས་རབ་དང་དྲན་པ་སྐྱེ་བར་འགྱུར་བའི་སྒོ་ཡིན་པའི་་
ཕྱིར། ཡི་གེ་དེ་དག་ལ་གཟུངས་ཀྱི་སྒོ་ཞེས་བྱའོ། །ཞེས་སོ། །འདིར་ནི་ཡི་གེ་མངས་ཀྱིས་དོགས་པས་དེ་ཙམ་གཟུངས་ཀྱི་་་
རྣམ་བཞག་རྒྱས་པར་ཤེས་འདོད་ན་ཀུན་མཁྱེན་ཡབ་སྲས་ཀྱི་རིང་ལུགས་པ་ཆེན་པོ་མི་འཕྲོག་པའི་མཁྱེན་རབ་དང་་་་
ཐུགས་རྗེ་མངའ་བ་རྗེ་བསྟན་པའི་ཉི་མའི་གསུང་རབོ་གཟུངས་ཀྱི་རྣམ་བཤད་ལས་རྟོགས་པར་བྱ་བ་ཁོ་ནའོ། །གཟུངས་
ཀྱི་མཐའ་དཔྱད་སྔ་འགྱུར་རང་ལུགས་བཞིན་བཤད་ཟིན་ཏོ། །
བཞི་པ་ཚོགས་སྒྲུབ་བཅུ་དྲུག་པ་ལས་འཕྲོས་ཏེ་ས་ཡི་མཐའ་དཔྱད་ལ་ལ། རོང་ཟོམ་ཆོས་ཀྱི་བཟང་པོའི་གསུང་ལས་
ཇི་ལྟར་འབྱུང་བ། ཀུན་མཁྱེན་ཆོས་ཀྱི་རྒྱལ་པོའི་གསུང་ལས་ཇི་ལྟར་འབྱུང་བ། ཀུན་མཁྱེན་འཇིགས་མེད་གླིང་པའི་་་་་
གསུང་ལས་ཇི་ལྟར་འབྱུང་བ། འཇམ་མགོན་བློ་གྲོས་མཐའ་ཡས་ཀྱི་གསུང་ལས་ཇི་ལྟར་འབྱུང་བ། མི་ཕམ་འཇམ་པའི་་་
དབྱངས་ཀྱི་གསུང་ལས་ཇི་ལྟར་འབྱུང་བའོ། །
དང་པོ་ནི། ལྟ་འཕྲེང་རྣམ་བཤད་ཆེན་མོའི་བྱང་སེམས་ཀྱི་ཐེག་པ་བཤད་པའི་སྐབས། ས་ཞེས་བྱ་བ་ནི། ས་དང་་་་
འདྲ་བས་ས་ཞེས་བྱ་སྟེ། ས་དང་པོ་ནས་བཅུ་པ་དག་གི་ཤེས་རབ་དང་ཏིང་ངེ་འཛིན་ཟུང་དུ་འབྲེལ་བའི་བདག་ཉིད། ཡེ་
ཤེས་ཀྱི་ས་ཡིན་ཏེ། སྒྲིབ་པའི་གཉེན་པོར་གྱུར་པས། ཇི་ཙམ་དུ་སྒྲིབ་པ་བྲི་བ་དང་། ཡེ་ཤེས་འཕེལ་བའི་ཤེས་རབ་དང་་་་
ཏིང་ངེ་འཛིན་དེ་ཉིད། དགེ་བའི་རྩ་བ་ཐམས་ཅད་ཀྱི་གནས་དང་རྒྱུར་གྱུར་པ་དང་། གང་ཟག་བྱང་ཆུབ་སེམས་དཔའ་
དེ་དག་ཀྱང་། ཡེ་ཤེས་དེ་དག་ལ་གནས་ཤིང་སྤྱོད་པས། དེ་བས་ན་གནས་པ་དང་འཛིན་པ་དང་སྤྱོད་པའི་དོན་གྱིས། ས་
དང་འདྲ་བས་ས་ཞེས་བྱའོ། །ཞེས་སོ། །་་
གཉིས་པ་ནི། ངེས་དོན་ཤིང་རྟ་ཆེན་མོའི་ལེའུ་དྲུག་པ་ལས་གསུངས་པ་བཞིན་སྔར་རྟེན་དཀོན་མཆོག་གསུམ་ལ་་་་
འདོམས་པ་ལས་རྟོགས་པའི་ཆོས་དཀོན་མཆོག་གི་སྐབས་ལུང་གི་གནས་ངེས་པ་རྒྱ་ཆེར་དྲངས་པ་ལས་ཤེས་པར་བྱའོ། །
231



གསུམ་པ་ནི། ཀུན་མཁྱེན་ཆོས་ཀྱི་རྒྱལ་པོའི་དགོངས་པ་བཞིན་བདེན་པ་གཉིས་ཀྱི་ཤིང་རྟ་ལས་ས་ཡི་རྣམ་བཞག་་
ཟབ་པ་དང་རྒྱ་ཆེ་བའི་ལམ་ནས་རང་བཞིན་དཔྱིས་ཕྱིན་པ་གཏན་ལ་དབབ་མོད་འདིར་ཡི་གེས་འཇིགས་པས་ཤེས་པར་
འདོད་ན་གཞུང་ལུགས་ཆེན་མོ་དེར་བལྟ་བར་བྱའོ། །
བཞི་པ་ནི། རྣམ་སྣང་ལོ་ཙཱ་བ་ཆེན་པོའི་ཡེ་ཤེས་སྒྱུ་མའི་ཟློས་གར་ཀུན་མཁྱེན་ཡབ་སྲས་ཀྱི་རིང་ལུགས་པ་ཆེན་པོ་བློ་
གྲོས་མཐའ་ཡས་པའི་སྡེས་འདི་ལྟར་གཏན་ལ་དབབ་པར་མཛད་དོ། །སའི་རྣམ་གཞག་བསྟན་པ་ལ་གསུམ། སྤྱིར་ས་་་་་
གཉིས་སུ་བཞག་པ། དེ་གཉིས་ཀྱི་ཁྱད་པར་བསྟན་པ། སངས་རྒྱས་པའི་རྒྱས་བཤད་དོ། ། ་་་ ་་
དང་པོ་ལ་གཉིས། མདོར་བསྟན། རྒྱས་བཤད་དོ། །དང་པོ་ནི། འཕགས་པའི་ཡོན་ཏན་ཚོགས་ཀྱི་རྟེན་གཞི་ས་ནི་ས་
སྤྱིར་བཏང་དུ་རྣམ་པ་གཉིས་སུ་བཞག་སྟེ། འདོད་ཆགས་དང་བྲལ་བའི་ས་དང་། ཡང་དག་པར་རྫོགས་པའི་སངས་རྒྱས་
ཀྱི་ས་ཞེས་བྱའོ། །འདི་དག་གི་མིང་གཞན་ཉན་རང་གི་ས་དང་བྱང་སེམས་ཀྱི་ས་ཞེས་སམ། ཐེག་དམན་གྱི་ས་དང་ཐེག་་
ཆེན་གྱི་ས་ཞེས་ཀྱང་བྱའོ། །
གཉིས་པ་ལ་གཉིས། ཆགས་བྲལ་གྱི་ས། སངས་རྒྱས་ཀྱི་སའོ། །དང་པོ་ནི། དེ་ལ་འདོད་ཆགས་དང་བྲལ་བའི་ས་ཞེས་
པ་ནི། གཙོ་བོར་གང་ཟག་གི་བདག་མེད་པ་དང་། འཕགས་པའི་བདེན་པ་བཞི་སྒོམ་པ་ཐེག་པ་དམན་པའི་ས་བརྒྱད་ལ་
བྱ་སྟེ། རིགས་དང་། བརྒྱད་པ་དང་། མཐོང་བ་དང་། སྲབ་པ་དང་། འདོད་ཆགས་དང་བྲལ་བ་དང་། བྱས་པ་རྟོགས་པ་
དང་། ཉན་ཐོས་དང་། རང་སངས་རྒྱས་ཀྱི་ས་ཞེས་བྱ་བ་རྣམས་སོ། །དེས་ན་ས་བརྒྱད་ཀྱི་དབང་ཕྱུག་ཅེས་པའང་དེ་དག་
ལ་དབང་བྱེད་པའོ། །འདིར་ཐོག་མར་དཀར་པོ་རྣམ་པར་མཐོང་བའི་ས་བསྣན་ཅིང་། རང་སངས་རྒྱས་འཆད་འགྱུར་་་་
ལྟར་མི་བགྲང་བའི་ས་བརྒྱད་ཀྱི་བཤད་ཚུལ་ལྟར་ན། དང་པོ་དཀར་པོ་རྣམ་པར་མཐོང་བའི་ས་ཞེས་པ་ཉན་ཐོས་ཀྱི་་་་
ཚོགས་ལམ་ཡིན་ཏེ། ཐར་པ་ཆ་མཐུན་གྱི་དགེ་བ་ཡིན་པའི་ཕྱིར་གཅིག་ཏུ་དཀར་བ་ནི་ཐར་པ་ཡིན་ལ། དེ་ལ་དམིགས་པ་
ནི་དགེ་བ་ཡིན་པས་སོ། །རིགས་ཀྱི་ས་ནི་སྦྱོར་ལམ་བཟོད་ཆེན་དང་ཆོས་མཆོག་སྟེ་དྲོད་རྩེ་མན་ཆོད་དུ་ཐེག་ཆེན་དུ་ལྡོག་
སྲིད་ཅིང་བཟོད་པ་འབྲིང་མན་ཆད་དུ་རང་རྒྱལ་དུ་ལྡོག་སྲིད་ལ། བཟོད་ཆེན་ཡན་ཐོབ་ནས་ཐེག་པ་གཞན་དུ་མི་ལྡོག་་
པར་ཉན་ཐོས་དང་རང་སངས་རྒྱས་སུ་རིགས་ངེས་པའི་ཕྱིར་རོ། །བརྒྱད་པའི་ས་ནི་རྒྱུན་ཞུགས་ཞུགས་པ་ཡིན་ཏེ་དགྲ་་་
བཅོམ་ནས་ཕྱིར་བགྲང་བའི་བརྒྱུད་པ་འབྲས་བུ་དང་པོ་ལ་ཞུགས་པ་ཡིན་ནོ། །མཐོང་བའི་ས་ནི་རྒྱུན་ཞུགས་ཀྱི་འབྲས་བུ་
སྟེ་བདེན་པ་བཞིའི་རྣམ་པ་རྣམས་མངོན་སུམ་དུ་མཐོང་བའི་ཕྱིར་རོ། །སྲབ་པའི་ས་ནི་ཕྱིར་འོང་གི་འབྲས་བུ་སྟེ་འདོད་
པའི་ཉོན་མོངས་པ་ཕལ་ཆེར་སྤང་བའི་ཕྱིར་རོ། །འདོད་ཆགས་དང་བྲལ་བའི་ས་ནི་ཕྱིར་མི་འོང་བའི་འབྲས་བུ་སྟེ་འདོད་
པ་ལ་འདོད་ཆགས་དང་བྲལ་བའི་ཕྱིར་རོ། །བྱས་པ་རྟོགས་པའི་ས་ནི་དགྲ་བཅོམ་པའི་འབྲས་བུ་སྟེ་བདེན་བཞི་མངོན་་་་
སུམ་དུ་རྟོགས་པའི་ལམ་མོ། །ཉན་ཐོས་ཀྱི་ས་ནི་དབྱེ་གཞིའི་སའམ། ཡང་ན། ཕྱིར་འོང་ཞུགས་པ་ལ་སོགས་ཞུགས་པ་ལྷག་
མ་གསུམ་སྟེ། ཉན་ཐོས་ཀྱི་མངོན་རྟོགས་གཞན་ལ་མིང་གཞན་གྱིས་བསྟན་པས་སྤྱི་མིང་བྱེ་བྲག་ལ་གོ་བར་འགྱུར་བའི་ས་
ཕྱིར་རོ། །རང་སངས་རྒྱས་ཀྱི་ས་ནི་བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་བདུན་པོ་དག་རང་ཉིད་གཅིག་པུར་སངས་རྒྱས་
232



པར་འདོད་པའི་སེམས་བསྐྱེད་པས་བསྐལ་པ་བརྒྱར་སངས་རྒྱས་མཉེས་པར་བྱེད་པ་ལ་སོགས་པའི་ཚོགས་བསགས་ཏེ་་
སྐྱེ་བ་ཐ་མའི་ཚེ་སངས་རྒྱས་དང་ཉན་ཐོས་མེད་པའི་ཞིང་ཁམས་སུ་སློབ་དཔོན་གཞན་ལ་ལྟོས་པ་མེད་པར་རང་ཤུགས་
ཀྱིས་བྱང་ཆུབ་མངོན་དུ་བྱེད་པ་དེ་ཡིན་ལ། འདིར་སའི་དབྱེ་བ་བགྲང་བ་མ་ཡིན་ནོ། །
གཉིས་པ་ནི། ཡང་དག་པར་རྫོགས་པའི་སངས་རྒྱས་ཀྱི་ས་ཞེས་པ་ནི། བདག་མེད་པ་གཉིས་དང་ཆོས་ཐམས་ཅད་
ཀྱི་རང་བཞིན་སྟོང་པ་ཉིད་ཀྱི་ཏིང་ངེ་འཛིན་སྒོམ་པ་ཐེག་ཆེན་གྱི་ས་བཅུ་ལ་བྱ་སྟེ། རབ་ཏུ་དགའ་བ་ནས་ཆོས་ཀྱི་སྤྲིན་གྱི་
བར་འོག་ཏུ་འབྱུང་བའི་ས་བཅུ་རྣམས་སོ། །དེ་སྐད་དུ་ཡང་། རིན་ཆེན་ཕྲེང་བ་ལས། ཇི་ལྟར་ཉན་ཐོས་ཐེག་པ་ལས། །
ཉན་ཐོས་ས་ནི་བརྒྱད་བཤད་པ། །དེ་བཞིན་ཐེག་པ་ཆེན་པོ་ལས། །བྱང་ཆུབ་སེམས་དཔའི་ས་བཅུ་བསྟན། །ཞེས་འབྱུང་་
ངོ་། །སངས་རྒྱས་ཀྱི་ས་འདི་ལ་དེ་བཞིན་གཤེགས་པའི་ས་དང་སངས་རྒྱས་ཀྱི་ས་ཞེས་ནང་གསེས་སུ་གཉིས་སུ་དབྱེ་བར་
མཆོག་མི་འགྱུར་ལས་བཤད་པ་ནི། བསྟན་བཅོས་འགའ་ཞིག་ལས་འདས་པའི་ས་བཅུ་ལ་བྱང་སེམས་དང་བཅུ་གཅིག་པ་
ལ་སངས་རྒྱས་ཀྱི་སར་བཤད་པ་དང་དགོངས་པ་མཐུན་ནོ། །གཉིས་པ་དེ་དག་གི་ཁྱད་པར་བསྟན་པ་ནི། ས་གཉིས་པོ་་་
འདི་དག་གི་ཁྱད་པར་གང་ཞེ་ན། རྣམ་པ་མང་སྟེ། འདི་ལྟར་སའི་དབང་གིས་རྫུ་འཕྲུལ་རྣམ་པ་གཉིས་ཏེ། ཆགས་བྲལ་གྱི་
ས་ལ་རྣམ་པ་གཅིག་པའི་རྫུ་འཕྲུལ་ཉེ་ཚེ་བ་དང་། སངས་རྒྱས་ཀྱི་ས་ལ་རྣམ་པ་ཐམས་ཅད་པའི་རྫུ་འཕྲུལ་ལོ། །དེ་བཞིན་
དུ་མངོན་ཤེས་ཀྱང་གཉིས་ཏེ། སྔ་མ་ལ་ཟག་ཟད་མ་གཏོགས་པའི་མངོན་པར་ཤེས་པ་ལྔ་དང་། ཕྱི་མ་ལ་ཟག་པ་ཉོན་་་་་
མོངས་ཀྱི་ས་བོན་ཀུན་ཟད་པའི་མངོན་ཤེས་དང་བཅས་པའི་མངོན་ཤེས་དྲུག་གོ །བདག་མེད་རྟོགས་པ་ལའང་གཉིས་ཏེ།
སྔ་མ་ལ་ཉེར་ལེན་གྱི་ཕུང་པོ་ལྔའི་རྒྱུན་ལ་གང་ཟག་ཏུ་བཏགས་པ་ལ་བདག་མེད་པ་ཙམ་དང་། ཕྱི་མ་གང་ཟག་དང་དེའི་
ཆོས་སུ་བཏགས་པ་ཐམས་ཅད་ལ་བདག་མེད་པར་རྟོགས་པའོ། །སྒོམ་ལམ་པའི་ཚུལ་ལའང་གཉིས་ཏེ། སྔ་མ་ལ་འཕགས་
པའི་བདེན་པ་བཞི་སྒོམ་པ་དང་། ཕྱི་མ་ལ་ཆོས་ཐམས་ཅད་བདེན་པའི་རང་བཞིན་མེད་པར་སྒོམ་པ་སྟོང་པ་ཉིད་ཀྱིས་
ཏིང་ངེ་འཛིན་ནོ། །མཐོང་བའང་གཉིས་ཏེ། སྔ་མས་ལྐོག་ཏུ་གྱུར་པའི་དོན་གྱི་གྲངས་ཚད་ཅན་མཐོང་བ་དང་། ཕྱི་མས་་
དོན་མཐའ་ཡས་པ་ཐམས་ཅད་ཀྱི་གྲངས་མཐོང་བའོ། །སྐད་དང་ཆོས་བསྟན་པ་དང་དོན་བྱེད་པའང་གཉིས་ཏེ། སྔ་མ་་
སེམས་ཅན་གྱི་གྲངས་ཉེ་ཚེ་བའི་སྐད་ལ་འཇུག་པ་དང་། ཉེ་ཚེ་བ་ལ་ཆོས་བསྟན་ཅིང་དོན་བྱེད་ལ། ཕྱི་མ་ནི་སེམས་ཅན་
གྱི་གྲངས་ཚད་མེད་པའི་བདག་ཉིད་ཅན་ནོ། །མྱ་ངན་ལས་འདས་པ་ལའང་གཉིས་ཏེ། སྔ་མ་ནི་སྒྲིབ་པའི་བག་ཆགས་མ་
ལུས་པར་མ་སྤངས་པས་ཕུང་པོ་ལྷག་མ་དང་བཅས་པ་དང་། ཕྱི་མས་མ་ལུས་པར་སྤངས་པས་ཕུང་པོ་ལྷག་མ་མེད་པ་་་
རྣམས་ཀྱི་ཁྱད་པར་དང་ལྡན་པའོ། །གསུམ་པ་སངས་རྒྱས་ཀྱི་ས་རྒྱས་པར་བཤད་པ་ལ་དྲུག །སའི་ངོ་བོ། མཚན་གཞི།
ངེས་ཚིག །དབྱེ་བ་ཁྱད་པར་ས་བཅུར་ངེས་པའི་རྒྱུ་མཚན་ནོ། །དང་པོ་ནི། སའི་ངོ་བོ་ནི་སེམས་དང་པོ་བསྐྱེད་པ་ནས་་་་
བཟུང་སྟེ་མངོན་པར་བྱང་ཆུབ་པའི་བར་གྱི་བྱང་ཆུབ་སེམས་དཔའི་རྒྱུད་ཀྱི་བདག་མེད་རྟོགས་པའི་ཤེས་རབ་གྲོགས་་་་
ཏིང་ངེ་འཛིན་དང་མཚུངས་པར་ལྡན་པ་ཡོན་ཏན་ཁྱད་པར་ཅན་རྣམས་རིམ་གྱིས་གོང་ནས་གོང་དུ་སྐྱེ་བའི་རྟེན་ནམ་་་
གཞིར་གྱུར་པའོ། །གཉིས་པ་ནི། དེའི་མཚན་གཞི་བྱང་སེམས་སློབ་པའི་རྒྱུད་ཀྱི་མཁྱེན་པ་ཐབས་ཁྱད་པར་ཅན་གྱིས་ཟིན་
233



པའི་ཟག་མེད་ཀྱི་ཡེ་ཤེས་མཚུངས་ལྡན་དང་བཅས་ཡོན་ཏན་ཁྱད་པར་ཅན་གྱི་རྟེན་བྱེད་པའོ། །གསུམ་པ་ནི། དེ་ལ་ཅིའི་
ཕྱིར་ས་ཞེས་བྱ་ཞེ་ན། མདོ་སྡེ་རྒྱན་ལས། དགེ་བ་སྒྲུབ་པ་སྣ་ཚོགས་ལ། །དགའ་བས་རྣམ་པར་ཐམས་ཅད་དུ། །གནས་ཕྱིར་
བྱང་ཆུབ་སེམས་དཔའ་ཡི། །ས་རྣམས་གནས་པ་ཡིན་པར་འདོད། །ཅེས་གསུངས་ཏེ་ས་ཆེན་པོ་བཞིན་དུ་ཡོན་ཏན་་་་
མཐའ་དག་གི་གཞིའམ་གནས་སམ་རྟེན་བྱེད་པས་ན་ས་ཞེས་པའམ། ཡང་ན། དེ་ཉིད་ལས། ཕྱི་ཕྱིར་གང་དུ་འགྲོ་ལྡན་་་་་
ཕྱིར། །དེ་དག་ཉིད་ནི་སར་འདོད་དོ། །ཞེས་འབྱུང་ལ་དེ་ཡང་སའི་སྒྲ་དོད་ལྷུ་མི་ཞེས་པ་ལ་ཡི་གེ་ཕྱིས་བསྣན་གྱི་ངེས་པས་
བྷུ་ནི་བྷུ་ཏ་སྟེ་འབྱུང་བ་ཞེས་པ་འབྱུང་བ་ཆེན་པོ་ལྟར་ཡོན་ཏན་གྱི་ཚོགས་ཀྱི་རྟེན་བྱེད་པ། མི་ནི་ཨ་མི་ཏ་སྟེ་དཔག་མེད་
ཅེས་པ་དཀའ་སྤྱད་དཔག་ཏུ་མེད་པས་འཐོབ་པས་དང་། ཡང་གྷ་ནི་ཨ་བྷ་ཡ་སྟེ་འཇིགས་མེད་ཅེས་ས་ཐོབ་ནས་འཇིགས་
པ་ལྔ་སོགས་དང་བྲལ་བས་དང་། ཡང་སྒྱུ་ནི་བྷ་ཡ་སྟེ་ཕྱི་ཕྱིར་ཞེས་པས་འོག་མ་ལ་བརྟེན་ནས་ཕྱིར་ཞིང་གོང་ནས་གོང་དུ་
བགྲོད་པའི་རྟེན་བྱེད་པས་ས་ཞེས་བྱ་སྟེ། མདོར་ན་ས་གཞི་དང་འདྲ་བར་ཡོན་ཏན་གྱི་རྟེན་བྱེད་པས་སར་བརྗོད་པ་སྟེ་་
ས་ཞེས་པ་སྤྱིའི་ངེས་ཚིག་གོ །བཞི་པ་ནི། ས་ལ་ཐུན་མོང་ཙམ་དུ་དབྱེ་ན་བཞི། སྐྱེ་འཕགས་ཀྱིས་དབྱེ་བ། ཐོབ་ཚུལ་གྱིས་་
དབྱེ་བ། གྲུབ་ཚུལ་གྱིས་དབྱེ་བ། ང་རྒྱལ་གྱིས་དབྱེ་བའོ། དང་པོ་ལ་གཉིས་ཏེ། འཇིག་རྟེན་སོ་སྐྱེའི་ས་དང་། འཇིག་རྟེན་་
ལས་འདས་པའི་སའོ། །དེའི་དང་པོའི་མཚན་ཉིད་འཕགས་པའི་ཆོས་ལ་འཇུག་པའི་ཡོན་ཏན་གྱི་རྟེན་བྱེད་པའོ། །མཚན་
གཞི་ནི། འདི་ལའང་ལས་དང་པོ་བའི་ས་དང་། མོས་པས་སྤྱོད་པའི་ས་གཉིས་སུ་དབྱེར་རུང་བའི། དང་པོ་ནི་ཐེག་ཆེན་་
གྱི་རིགས་སད་ཅིང་སེམས་དང་པོ་བསྐྱེད་པ་ནས་བཟུང་ཚོགས་ལམ་གྱི་གནས་སྐབས་ཏེ་རང་གི་རྒྱུད་མ་སྨིན་པ་སྨིན་་་་
པར་བྱེད་པ་ཡིན་པས་སོ། །ཕྱི་མ་ནི་སྦྱོར་ལམ་གྱི་གནས་སྐབས་ཏེ་སྟོང་པ་ཉིད་ཀྱི་དོན་ལ་མོས་པ་བྱེད་པ་ཙམ་ཡིན་པས་སོ། །
གཉིས་པ་འཇིག་རྟེན་ལས་འདས་པའི་སའི་མཚན་ཉིད་ནི། འཕགས་པའི་ཡོན་ཏན་ཁྱད་པར་ཅན་གྱི་རྟེན་བྱེད་པའོ། །
མཚན་གཞི་ནི་མཐོང་ལམ་ནས་མཐར་ཕྱིན་ལམ་གྱི་བར་གྱི་གནས་སྐབས་ཏེ་ས་དང་པོ་མངོན་སུམ་དུ་རྟོགས་པའི་དེ་ཁོ་
ན་ཉིད་ཀྱི་ཡེ་ཤེས་ཟག་པ་མེད་པའི་ཏིང་ངེ་འཛིན་ལ་གོམས་འདྲིས་བྱེད་པ་ཡིན་པས་སོ། །གཉིས་པ་ཐོབ་ཚུལ་གྱིས་དབྱེ་
བ་ནི། ཆོས་རྣམས་ལ་མོས་པ་གཙོ་བོར་སྤྱོད་པས་འཇུག་པ་མོས་པས་ཐོབ་པའི་ས་དང་། ཆོས་སྤྱོད་བཅུ་ལ་ཇི་ལྟར་འདོད་
པ་བཞིན་འཇུག་པ་སྤྱོད་པས་ཐོབ་པའི་ས་དང་། ས་དང་པོ་ཡན་ཆད་ཆོས་ཉིད་མངོན་སུམ་དུ་ཤེས་པ་རྟོགས་པས་ཐོབ་
པའི་ས་དང་། ཁྱད་པར་དུ་བརྒྱད་པ་ཡན་ཆད་འབད་མེད་ལྷུན་གྲུབ་ཏུ་འཇུག་པས་གྲུབ་པ་ཐོབ་པའི་ས་ཞེས་བྱ་བ་་་་
བཞིར་དབྱེར་ཡོད་དོ། །མདོ་སྡེ་རྒྱན་ལས། ས་ཐོབ་པ་ནི་མོས་པ་དང་། །སྤྱོད་པ་དག་ལ་འཇུག་པ་དང་། །རྟོགས་པའི་ཕྱིར་
དང་ས་རྣམས་ནི། །གྲུབ་པའི་སྒོ་ནས་རྣམ་པ་བཞི། །ཞེས་གསུངས་པས་སོ། །གསུམ་པ་གྲུབ་ཚུལ་གྱི་སྒོ་ནས་དབྱེ་བ་ནི།
ཚོགས་སྦྱོར་གྱི་གནས་སྐབས་མོས་པས་སྤྱོད་པའི་ས་ནི་མ་གྲུབ་པ་དང་། མཐོང་སྒོམ་གྱི་གནས་སྐབས་ལྷག་བསམ་རྣམ་་་
དག་གི་ས་ནི་གྲུབ་པ་དང་། གྲུབ་པ་ལའང་དང་པོ་ནས་བདུན་པའི་བར་ནི་འབད་རྩོལ་དང་བཅས་པའི་ཆ་ནས་མ་གྲུབ་
པ་དང་། བརྒྱད་པ་ཡན་ཆད་འབད་རྩོལ་མེད་པའི་ཕྱིར་གྲུབ་པ་ཞེས་བྱ་བ་སྟེ། བཞིར་དབྱེ་བ་ཡོད་པ་ཡང་། དེ་ཉིད་ལས།
ས་རྣམས་ཐམས་ཅད་མ་གྲུབ་དང་། །གྲུབ་པ་དག་ཏུ་ཤེས་པར་བྱ། །གྲུབ་པ་དག་ཀྱང་མ་གྲུབ་དང་། །གྲུབ་པ་དག་ཏུ་ཡང་
234



འདོད་དོ། །ཞེས་གསུངས་པས་ཤེས་སོ། །བཞི་པ་ང་རྒྱལ་གྱི་དབྱེ་བ་ནི། དེ་ལ་མོས་པས་སྤྱོད་པའི་ས་ང་རྒྱལ་མང་བ་དང་།
མ་དག་པ་བདུན་ང་རྒྱལ་ཕྲ་བ་དང་། དག་པ་ས་གསུམ་ང་རྒྱལ་མེད་པ་དང་གསུམ་དུ་དབྱེར་ཡོད་དོ། །དེ་ཉིད་ལས། ང་་
རྒྱལ་མང་དང་ང་རྒྱལ་ཕྲ། །ང་རྒྱལ་མེད་པ་དག་ཏུ་འདོད། །ཅེས་གསུངས་པས་སོ། །ལྔ་པ་ཐེག་ཆེན་ཐུན་མོང་མ་ཡིན་པའི་
ས་ཁྱད་པར་དུ་བཤད་པ་ལ་དྲུག །མཚན་གྱི་ངོ་བོ་དང་ངེས་ཚིག །ཡོངས་སྦྱོང་དང་གང་འཕོ། ཉམས་ལེན་དང་གང་ཟག །
བསླབ་གསུམ་དང་ཕུང་པོ། རྣམ་དག་དང་སྤངས་རྟོགས། ཡོན་ཏན་དང་སྐྱེ་བའི་ཁྱད་པར་རོ། །དང་པོ་ནི། སྔར་མ་མཐོང་
བའི་ཆོས་ཉིད་ཀྱི་དོན་མཐོང་བས་རང་དོན་བྱང་ཆུབ་མཆོག་ལ་ཉེ་བ་དང་། གཞན་དོན་སེམས་ཅན་གྱི་དོན་རླབས་པོ་ཆེ་
འགྲུབ་པར་མཐོང་ནས་རབ་ཏུ་དགའ་བ་སྐྱེས་པའི་ཕྱིར་ས་དང་པོ་རབ་ཏུ་དགའ་བ། ཚུལ་ཁྲིམས་འཆལ་བ་དང་ཐེག་་་
དམན་ཡིད་ལ་བྱེད་པའི་དྲི་མ་དང་བྲལ་བས་གཉིས་པ་དྲི་མ་མེད་པ། ཏིང་ངེ་འཛིན་གྱི་སྟོབས་ཀྱིས་ཆོས་ཚད་མེད་པ་་་་
འཚོལ་ཞིང་གཞན་དག་ལ་ཆོས་ཀྱི་སྣང་བ་ཆེན་པོ་བྱེད་པས་གསུམ་པ་འོད་བྱེད་པ། བྱང་ཆུབ་ཕྱོགས་མཐུན་གྱི་ཤེས་རབ་
ཀྱི་མེས་སྒྲིབ་གཉིས་སྲེག་པར་བྱེད་པས་བཞི་པ་འོད་འཕྲོ་བ། སེམས་ཅན་སྨིན་པར་བྱེད་པའི་ཚེ་གཞན་གྱི་ལོག་སྒྲུབ་ཀྱིས་
ཉོན་མོངས་པས་སེམས་ཅན་གྱི་ཞིང་དང་རང་གི་སེམས་སྦྱང་དཀའ་བ་གཉིས་པོ་དེ་འབྱོངས་པས་ལྔ་པ་སྦྱང་དཀའ་བ།
ཤེར་ཕྱིན་ལ་བརྟེན་ནས་སྲིད་ཞི་མཉམ་པ་ཉིད་མངོན་དུ་གྱུར་པས་དྲུག་པ་མངོན་དུ་གྱུར་པ། བགྲོད་པ་གཅིག་པའི་ལམ་
ས་བརྒྱད་པ་འཐོབ་ཏུ་ཉེ་བས་དེ་དངའབྲེལ་ཞིང་རྩོལ་བཅས་ཀྱི་སྦྱོར་བའི་མཐར་སོང་བས་མདུན་པ་རིང་དུ་སོང་བ།
མཚན་བཅས་དང་མཚན་མེད་ལ་རྩོལ་བའི་འདུ་ཤེས་གཉིས་ཀྱིས་མི་གཡོ་བས་བརྒྱུད་པ་མི་གཡོ་བ། སོ་སོ་ཡང་དག་པ་་་
རིག་པ་བཞིའི་བློ་གྲོས་བཟང་པོ་ཐོབ་པས་དགུ་པ་ལེགས་པའི་བློ་གྲོས། ཏིང་ངེ་འཛིན་དང་གཟུངས་ཀྱི་སྒོ་སྤྲིན་ལྟ་བུས་ས་
དགུ་མན་ཆད་དུ་སངས་རྒྱས་རྣམས་ལས་ཐོབ་པའི་ཆོས་ནམ་མཁའ་ལྟ་བུ་ཚད་མེད་པ་ལ་ཁྱབ་པས་བཅུ་པ་ཆོས་ཀྱི་སྤྲིན་
སྦྱོང་བཅུས་ས་དང་པོ་ཐོབ། དེ་བཞིན་དུ་ཚུལ་ཁྲིམས་དང་བྱས་པ་གཟོ་བ་སོགས་ཡོངས་སྦྱོང་བརྒྱུད་ཀྱིས་ས་གཉིས་པ།
ཐོས་པས་མི་ངོམས་པ་སོགས་ཡོངས་སྦྱོང་ལྔས་ས་གསུམ་པ། དགོན་པར་གནས་ལ་སོགས་ཡོངས་སྦྱོང་བཅུས་ས་བཞི་པ།
རྙེད་སོགས་ཀྱི་དོན་དུ་ཁྱིམ་པ་དང་འདྲིས་པར་བྱེད་པ་སྤོང་བ་སོགས་ཡོངས་སྦྱོང་བཅུས་ས་ལྔ་པ། སྦྱིན་སོགས་ཆོས་དྲུག་
རྫོགས་པར་བྱ་བ་དང་། ཉན་རང་ལ་འདོད་པ་སོགས་ཆོས་དྲུག་སྤང་བར་བྱ་བ་ལ་བསླབ་པ་སྟེ་ཡོངས་སྦྱོང་བཅུ་གཉིས་་
ཀྱིས་ས་དྲུག་པ། བདག་ཏུ་འཛིན་པ་སོགས་ཉི་ཤུ་སྤངས་ནས་དེ་ལས་ལྡོག་པའི་ཆོས་རྣམ་ཐར་སྒོ་གསུམ་ཤེས་པ་སོགས་ཉི་
ཤུ་བསྟེན་པ་སྟེ་ཡོངས་སྦྱོང་ཉི་ཤུའམ་བཞི་བཅུས་ས་བདུན་པ། སེམས་ཅན་ཐམས་ཅད་ཀྱི་སྦྱོར་བ་ཇི་ལྟ་བར་ཤེས་པ་་་་་
སོགས་ཡོངས་སྦྱོང་བརྒྱད་ཀྱིས་ས་བརྒྱུད་པ། སྨོན་ལམ་མཐའ་ཡས་པ་སོགས་ཡོངས་སྦྱོང་བཅུ་གཉིས་ཀྱིས་ས་དགུ་པ། ས་
དགུའི་བར་དུ་ཤེས་བྱ་ཚད་མེད་པ་ལ་རྣམ་པར་བརྟགས་པའི་བློས་ཤིན་ཏུ་རྣམ་པར་ཕྱེ་བ་སོགས་ཡོངས་སྦྱོང་བཅུས་ས་
བཅུ་པ་རྣམས་འཐོབ་པ་ཡིན་ཏེ། མངོན་རྟོགས་རྒྱན་ལས། ལོངས་སུ་སྦྱོང་བ་རྣམ་བཅུ་ཡིས། །ས་ནི་དང་པོར་འཐོབ་་་་་
འགྱུར་ཏེ། །བསམ་དང་ཕན་པའི་དངོས་ཉིད་དང་། །ཞེས་སོགས་གསུངས་པ་ལྟ་བུའོ། །འཕོ་ཚུལ་ནི། དང་པོ་ནས་བཅུ་་་
235



པའི་བར་གྱི་ས་རྣམས་ཀྱང་ཇི་སྲིད་དུ་རང་རང་གི་ཡོངས་སྦྱོང་མ་རྫོགས་ཀྱི་བར་དེ་སྲིད་དུ་ས་དེ་དང་དེ་ཡིན་ཞིང་་་་་་
རྫོགས་ནས་གོང་མར་འཕོ་བ་ཡིན་ཏེ་བརྒྱད་སྟོང་འགྲེལ་ཆེན་ལས། ས་གང་གི་ཡོངས་སུ་སྦྱོང་བར་འགྱུར་བའི་ཆོས་གང་
ཡིན་པ་དེ་དག་མ་རྫོགས་ཀྱི་བར་དུ་ནི་ས་དེ་ཡིན་ལ། ཡོངས་སུ་རྫོགས་ནས་ནི་ས་གཞན་ཡིན་པར་རིག་པར་བྱའོ། །ཞེས་
གསུངས་སོ། །གསུམ་པ་ནི། ས་དང་པོ་ལ་གནས་པའི་བྱང་ཆུབ་སེམས་དཔའ་དེས་སྦྱིན་པའི་ཕ་རོལ་ཏུ་ཕྱིན་པ་གཙོ་བོར་
ཉམས་སུ་ལེན་ཅིང་ཕར་ཕྱིན་ལྷག་མ་རྣམས་འཁོར་དུ་སྤྱོད་པ་ནས། བཅུ་པ་ལ་གནས་པས་ཡེ་ཤེས་ཀྱི་ཕར་ཕྱིན་གཙོ་བོར་
ཉམས་སུ་ལེན་ཅིང་ལྷག་མ་རྣསམ་འཁོར་དུ་སྤྱོད་པའི་བར་ཕར་ཕྱིན་བཅུ་དང་ས་བཅུ་གོ་རིམ་བཞིན་སྦྱར་བ་སྟེ། ཕྱིན་་་་
བཅུ་ནི། དབུས་མཐའ་ལས། སྦྱིན་དང་ཚུལ་ཁྲིམས་བཟོད་བརྩོན་འགྲུས། །བསམ་གཏན་དང་ནི་ཤེས་རབ་ཐབས། །སྨོན་་་
ལམ་སྟོབས་དང་ཡེ་ཤེས་ཏེ། །འདི་དག་ཕ་རོལ་ཕྱིན་པ་བཅུ། །ཞེས་དང་། ཁྱད་པར་ཅན་དང་ཁྱད་མེད་ནི། ས་བཅུ་རྣམས་
སུ་ཤེས་པར་བྱ། །ཞེས་གསུངས་པ་ལྟ་བུའོ། །དེ་ལྟར་ས་དང་པོ་ལ་གནས་པ་དེ་ཆོས་ཀྱི་དབྱིངས་བདག་གཉིས་ཀྱིས་སྟོང་་་
པར་རྟོག་པའི་ཕྱིར་ལྟ་བ་རྣམ་པར་དག་པའི་གང་ཟག་ཅེས་བྱ་ཞིང་། དེ་བཞིན་དུ་ས་གཉིས་པ་ལ་ལྟུང་བ་ཕྲ་མོས་ཀྱང་མི་
གོས་པའི་ཕྱིར་ཚུལ་ཁྲིམས་རྣམ་པར་དག་པ་དང་། གསུམ་པ་ལ་བསམ་གཏན་དང་ཏིང་འཛིན་མཐའ་ཡས་པ་ཐོབ་པའི་
ཕྱིར་ཤིན་ཏུ་མཉམ་པར་བཞག་པ་དང་། བཞི་པ་ལ་ཡོངས་སུ་འཛིན་པ་མེད་པའི་ཕྱིར་ཆོས་ལ་ཐ་དད་པའི་ང་རྒྱལ་མེད་
པ་དང་། ལྔ་པ་ལ་སེམས་མཉམ་པ་ཉིད་ཐོབ་པའི་ཕྱིར་རྒྱུད་ལ་ཐ་དད་པའི་ང་རྒྱལ་མེད་པ་དང་། དྲུག་པ་ལ་རང་བཞིན་
གྱིས་དག་པའི་ཕྱིར་ཀུན་ནས་ཉོན་མོངས་པ་དང་རྣམ་པར་བྱང་བ་ཐ་དད་པའི་ང་རྒྱལ་མེད་པ་དང་། བདུན་པ་ལ་་་་
མཚན་མ་མེད་པར་གནས་པའི་ཕྱིར་སྐད་ཅིག་རེ་རེ་ལ་བྱང་ཆུབ་ཕྱོགས་མཐུན་རྣམས་སྒོམ་པའི་བློ་ཐོབ་པ་དང་། བརྒྱད་
པ་ལ་ལྷུན་གྱིས་གྲུབ་པའི་ཕྱིར་བཏང་སྙོམས་ཤིང་ཡོངས་སུ་སྦྱོང་བ་དང་། དགུ་པ་ལ་སོ་སོ་ཡང་དག་པར་རིག་པ་བཞི་ལ་
དབང་ཐོབ་པའི་ཕྱིར་སེམས་ཅན་སྨིན་པར་བྱེད་པ་ལ་མཁས་པ་དང་། བཅུ་པ་ལ་མངོན་པར་ཤེས་པ་ཆེན་པོ་ཐོབ་པའི་་
ཕྱིར་མཐུ་ཆེ་ཞིང་ཏིང་ངེ་འཛིན་དང་གཟུངས་ཀྱི་སྒོའི་ལུས་ཡོངས་སུ་རྫོགས་ལ་དགའ་ལྡན་ན་གནས་པ་ལ་སོགས་པའི་
སྤྲུལ་ལ་ངེས་པར་སྟོན་ཅིང་སངས་རྒྱས་ཐམས་ཅད་ལས་དབང་བསྐུར་བ་ཐོབ་པའི་གང་ཟག་ཅེས་བྱ་བ་ཡིན་ནོ། །བཞི་པ་
ནི། ས་དང་པོར་བསླབ་གསུམ་རྣམ་པར་དག་པའི་རྒྱུ་ལ་བསླབ་ཅིང་། གཉིས་པར་ཚུལ་ཁྲིམས་ཀྱི་བསླབ་པ་དང་། གསུམ་
པར་སེམས་ཀྱི་བསླབ་པ་དང་། བཞི་པ་ལྔ་པ་དྲུག་པ་རྣམས་སུ་རིམ་པ་ལྟར་བྱང་ཆུབ་ཀྱི་ཕྱོགས་དང་བདེན་པ་དང་རྟེན་
འབྲེལ་ཤེས་པའི་ཤེས་རབ་རྣམས་ལ་བསླབས་པས། དེ་དག་གི་འབྲས་བུ་ས་བདུན་པ་ལ་མཚན་མ་མེད་པའི་ཡེ་ཤེས་དང་།
བརྒྱད་པ་ལ་ལྷུན་གྱིས་གྲུབ་པའི་ཡེ་ཤེས་དང་། དགུ་པ་ལ་སེམས་ཅན་ཡོངས་སུ་སྨིན་པ་དང་། བཅུ་པ་ལ་ཏིང་ངེ་འཛིན་
དང་གཟུངས་ཀྱི་རྟེན་རྣམས་འགྲུབ་པ་དང་། ས་དང་པོར་ཆོས་ཉིད་མངོན་སུམ་གྱིས་རྟོགས་ནས། གཉིས་པར་ཚུལ་་་་་
ཁྲིམས་ཀྱི་ཕུང་པོ་དང་། གསུམ་པར་ཏིང་ངེ་འཛིན་གྱི་ཕུང་པོ། བཞི་པ་ལྔ་པ་དྲུག་པ་རྣམས་ཤེས་རབ་ཀྱི་ཕུང་པོ་དང་།
བདུན་པ་ལ་སོགས་པར་འབྲས་བུ་བཞིའི་སྒྲིབ་པ་ལས་རྣམ་པར་གྲོལ་བའི་ཕུང་པོ་རིམ་གྱིས་སྦྱོང་ཞིང་། སངས་རྒྱས་ཀྱི་ས་
ལ་ཤེས་བྱ་ལ་ཐོགས་པའི་སྒྲིབ་པ་ལས་ཀྱང་རྣམ་པར་གྲོལ་བ་དང༌། གྲོལ་བའི་ཡེ་ཤེས་གཟིགས་པའི་ཕུང་པོ་རྣམ་པར་་་་་
236



སྦྱོང་བའོ། །ལྔ་པ་ནི། བསྐལ་པ་མང་པོར་དཀོན་མཆོག་གསུམ་མཆོད་པ་དང་། སེམས་ཅན་ཡོངས་སུ་སྨིན་པ་དང་། དགེ་
རྩ་བྱང་ཆུབ་ཏུ་བསྔོ་བ་སྟེ་རྒྱུད་གསུམ་གྱི་ས་དང་པོ་ནས་བཅུ་པའི་བར་གྱི་དགེ་བའི་རྩ་བ་རྣམས་རྣམ་པར་དག་པར་་་་་
འགྱུར་ལ། “ དེའང་ས་རྣམས་ལ་རིམ་པ་བཞིན་དག་པ་ཕུལ་ཆེ་ཆུང་གི་ཁྱད་པར་ནི་དཔེ་དང་སྦྱར་ཏེ་ས་བཅུ་པའི་མདོ་་་་
ལས་གསུངས་པ་ལྟར་ཤེས་པར་བྱའོ། །སར་གནས་དེ་དག་གི་སྤངས་རྟོགས་ཀྱི་ཁྱད་པར་ཡང་། མཐོང་ལམ་དུ་མཐོང་་་་་
སྤངས་བརྒྱ་རྩ་བཅུ་གཉིས་དང་སྒོམ་ལམ་དུ་སྒོམ་སྤང་རྣམས་སྤངས་པ་ཡིན་ཀྱང་། ས་བཅུར་བཞག་པའི་ཚེ་བཅུ་པོ་སོ་་་
སོར་ཆོས་ཀྱི་དབྱིངས་རྟོགས་པའི་ཡེ་ཤེས་ཁྱད་པར་ཅན་རྣམས་ཀྱིས་རང་རང་གི་མི་མཐུན་པའི་ཕྱོགས་མ་རིག་པས་་་་་
བསྡུས་པའི་ཤེས་བྱའི་སྒྲིབ་པ་རྣམས་རིམ་གྱིས་སྤངས་པ་དང༌། ས་བཅུ་པའི་མདོ་ལས། ས་ཐོབ་གྱུར་མ་ཐོག་ཏུ་འཇིགས་
པ་ལྔ་དང་བྲལ། །འཚོ་བ་ཆད་དང་འཆི་དང་མི་བསྔགས་ངན་འགྲོ་དང་། །འཁོར་གྱི་འཇིགས་བྲལ་དེ་ལ་བག་ཚའི་རྣམ་་
པ་མེད། །ཅི་ཕྱིར་ཞེ་ན་དེ་ལ་བདག་གི་གནས་མེད་དོ། །ཞེས་གསུངས་པ་ལྟར་འཇིགས་པ་ལྔ་སྤངས་པ་དང་། རྒྱུད་བླ་མ་་
ལས། འཕགས་པས་འཆི་དང་ན་བ་དང་། །རྒ་བའི་སྡུག་བསྔལ་རྩད་ནས་སྤངས། །ལས་དང་ཉོན་མོངས་དབང་གིས་སྐྱེ། །
དེ་ལ་དེ་མེད་ཕྱིར་དེ་མེད། །ཅེས་གསུངས་པ་ལྟར་སྡུག་བསྔལ་གྱི་ཆུ་བོ་བཞི་ཡང་སྤངས་པ་ལ་སོགས་པ་སྟེ་འཇིགས་པ་་་་
བསམ་གྱིས་མི་ཁྱབ་པ་ལས་གྲོལ་བ་ཡིན་ལ། དེ་ནས་ཀྱང་ས་དང་པོ་ནས་བཅུ་པའི་བར་ལ་རིམ་གྱིས་འཕེལ་བར་འགྱུར་
བ་དོན་གྱིས་ཤེས་པར་བྱའོ། །སྡུག་བསྔལ་བཞི་ལས་གྲོལ་ཡང་མ་གྲོལ་ལྟར་སྟོན་པ་ནི་བསམ་བཞིན་དུ་སྲིད་པར་སྐྱེ་བ་སྟེ།
དེ་ཉིད་ལས། ཇི་བཞིན་ཡང་དག་མཐོང་བའི་ཕྱིར། །སྐྱེ་སོགས་རྣམས་ལས་འདས་གྱུར་ཀྱང་། །སྙིང་རྗེའི་དབང་གིས་སྐྱེ་བ་
དང༌། །འཆི་དང་ན་དང་ག་བར་སྟོན། །ཅེས་གསུངས་པ་ལྟར་རོ། །རྟོགས་པ་ནི་ས་བཅུ་པོ་ཐམས་ཅད་ཀྱིས་ཀྱང་མཉམ་་་
བཞག་ཏུ་ཆོས་ཉིད་དོན་དམ་ཇི་ལྟ་བུའི་ཚུལ་སྤྲོས་པའི་མཐའ་དང་བྲལ་བ་ནམ་མཁའ་ལྟ་བུར་རྟོགས་ཤིང་། རྗེས་ཐོབ་ཏུ་
ཆོས་ཅན་ཀུན་རྫོབ་ཇི་སྙེད་པའི་ཚུལ་སྣང་ལ་རང་བཞིན་མེད་པ་སྒྱུ་མ་ལྟ་བུར་རྟོགས་སོ། །དེ་ལྟར་མཐོང་ལམ་དང་པོར་
མཐོང་བའི་ཆོས་ཉིད་ཀྱི་བདེན་པ་དེ་ལམ་གསར་མཐོང་གི་རྟོགས་རིགས་མི་འདྲ་བ་གཞན་མེད་ཀྱང་། ས་བཅུའི་ཁྱད་པ་
པར་དང་སྦྱོར་ཚེ་སྤང་བྱ་སྤངས་པའི་རྗེས་སུ་ཐོབ་པ་སྒྲོ་འདོགས་ཆོད་པའི་ངེས་ཤེས་ཀྱི་རྟོགས་པ་བཅུར་དབྱེར་ཡོད་དེ།
དེའང་ས་དང་པོར་ཚོས་ཀྱི་དབྱིངས་ཀྱིས་ཤེས་བྱ་ཐམས་ཅད་ལ་ཁྱད་པར་ཤེས་པས་ཆོས་ཉིད་ཀུན་འགྲོའི་དོན་དུ་རྟོགས་
ཤིང་། དེ་བཞིན་དུ་གཉིས་པ་རང་བཞིན་གྱིས་འོད་གསལ་བར་མཐོང་བས་ཆོས་ཉིད་དེ་ཆོས་རྣམས་ཀྱི་ནང་ནས་མཆོག་
གི་དོན་དང་། གསུམ་པར་བསྟན་པའི་ཆོས་རྟོགས་པའི་རྒྱུ་མཐུན་པའི་དོན་དང་། ་བཞི་པར་གང་ལའང་བདག་གི་བར་་
ཡོངས་སུ་འཛིན་པ་མེད་པའི་དོན་དང་། ལྔ་པར་རྣམ་པར་དག་པའི་དབྱིངས་སུ་རང་གཞན་གྱི་རྒྱུད་ཐ་དད་པ་མེད་པའི་
དོན་དང་། དྲུག་པར་དྲི་མ་གློ་བུར་བ་ཡིན་པས་ཀུན་ནས་ཉོན་མོངས་པ་དང་། རང་བཞིན་གྱིས་དག་པས་གསར་དུ་རྣམ་
པར་དག་པའང་མ་ཡིན་པའི་དོན་དང་བདུན་པར་མདོ་ལ་སོགས་པའི་ཆོས་ཀྱི་མཚན་མ་ཐ་དད་པ་མེད་པའི་དོན་དང་།
བརྒྱད་པར་མི་སྐྱེ་བའི་ཆོས་ལ་བཟོད་པ་ཐོབ་པས་ཉོན་མོངས་པ་བྲི་བ་དང་། རྣམ་པར་བྱང་བ་འཕེལ་བ་མེད་པའི་དོན་
དང༌། ཡང་ན་ཉོན་ཡིད་གནས་གྱུར་པས་རྣམ་པར་མི་རྟོག་པ་ལ་དབང་བ་དང༌། དབང་ཤེས་གནས་གྱུར་པས་ཞིང་དག་
237



པ་ལོ་དབང་བའི་དོན་དང་། དགུ་པར་ཡིད་ཤེས་གནས་གྱུར་པས་སོ་སོ་ཡང་དག་པར་རིག་པའི་ཡེ་ཤེས་ལ་དབང་བའི་
དོན་དང་། བཅུ་པར་ཇི་ལྟར་བཞེད་པ་བཞིན་སྤྲུལ་ནས་སེམས་ཅན་གྱི་དོན་བྱེད་པས་འཕྲིན་ལས་ལ་དབང་བའི་གནས་
ཀྱི་དོན་རྣམས་སུ་རྟོགས་པར་མདོ་རྒྱན་དང་དབུས་མཐའ་ལས་གསུངས་སོ། །དེ་དག་གི་སྤང་བྱ་ཉོན་མོངས་ཅན་མིན་་་་
པའི་ཤེས་སྒྲིབ་བཅུ་ཡོད་པས་དེ་སྤང་བའི་གཉེན་པོའི་དབང་དུ་བྱས་ཏེ་ས་བཅུ་རྟོགས་པས་ཡེ་ཤེས་བཅུ་ཁོ་ནར་བཞག་
པའོ། །རྗེས་ཐོབ་ཀྱི་རྟོགས་པའི་ལྡོག་པ་མི་འདྲ་བ་བཅུ་པོ་དེ་ཡང་མཉམ་བཞག་གི་ངོར་རྟོགས་པ་ཙམ་ལ་ཁྱད་པར་མེད་
དོ། །ས་དང་པོའི་མཉམཾ་གཞག་ལ་རྣམ་པར་མི་རྟོག་པའི་ཡེ་ཤེས་ཀྱིས་ཀྱང་ཆོས་ཉིད་ཀུན་འགྲོ་ལ་སོགས་པ་ལྡོག་ས་བཅུ་
ཀའི་དོན་ཧྲིལ་གྱིས་རྟོགས་ལ། དེ་བཞིན་དུ་གཉིས་ནས་བཅུ་པའི་བར་དུ་འགྲེའོ། །འོན་ཀྱང་རྗེས་ཐོབ་ལ་ངེས་ཤེས་ཐ་་་་
དད་དུ་ཤར་བ་སྟེ། ས་དང་པོ་ཆོས་ཉིད་ཀུན་འགྲོའི་དོན་དུ་རྟོགས་པའི་ངེས་ཤེས་ཤར། གཉིས་པར་མཆོག་གི་དོན་དུ་་་
རྟོགས་པའི་ངེས་ཤེས་ཤར་བ་སོགས་འགྲེའོ། །དེ་ལྟར་ངེས་ཤེས་བཅུ་པོ་དེས་ཤེས་སྒྲིབ་སྤོང་བའོ། །དྲུག་པ་ནི། ས་དང་་་་་
པོར་སྐད་ཅིག་མ་རེ་རེ་ལ་སྐྱེ་བའི་ཕྱིར་ཡོན་ཏན་བརྒྱ་ཕྲག་བཅུ་གཉིས་འཐོབ་ལ། དེའང་མདོ་སྡེ་ས་བཅུ་པའི་བྱང་ཆུབ་་
སེམས་དཔའ་རྟ་མགྲིན་གྱི་ལེའུ་ལས་འབྱུང་བ་སྡོམ་དུ་བྱས་ཏེ། ཏིང་འཛིན་བརྒྱ་ཐོབ་དེ་ལ་འཇུག་པ་དང་། །སངས་རྒྱས་
བརྒྱ་མཐོང་དེ་ཡི་བྱིན་རླབས་ཤེས། །འཇིག་རྟེན་ཁམས་བརྒྱ་གཡོ་ཞིང་ཞིང་བརྒྱར་འགྲོ། །དེ་བརྒྱ་སྣང་བྱེད་འགྲོ་བ་་་་
སྨིན་པར་བྱེད། །བསྐལ་པ་བརྒྱར་གནས་སྔོན་དང་ཕྱི་མཐར་འཇུག །ཚོས་སྒོ་བརྒྱ་འབྱེད་ལུས་བརྒྱ་སྟོན་པ་དང་། །ལུས་
རེའང་བྱང་ཆུབ་སེམས་དཔའ་བརྒྱ་ཕྲག་གི །འཁོར་གྱིས་ཀུན་ནས་ཡོངས་སུ་བསྐོར་བར་སྟོན། །ཞེས་པ་ལྟར་ལ། ་་་་་
གཉིས་པར་ཡོན་ཏན་དེ་དག་སྟོང་འགྱུར་དང་། གསུམ་པར་འབུམ་དང་། བཞི་པར་བྱེ་བ་ཕྲག་བརྒྱ་དང་། ལྔ་པར་བྱེ་བ་
ཕྲག་སྟོང་དང་། དྲུག་པར་བྱེ་བ་ཕྲག་འབུམ་དང་། བདུན་པར་བྱེ་བ་ཕྲག་ཁྲག་ཁྲིག་འབུམ་དང་། བརྒྱུད་པར་སྟོང་གསུམ་
འབུམ་གྱི་རྡུལ་ཕྲ་རབ་ཀྱི་གྲངས་དང་མཉམ་པ་དང་། དགུ་པ་ལ་སྟོང་གསུམ་གྲངས་མེད་འབུམ་ཕྲག་བཅུའི་རྡུལ་ཕྲ་རབ་
དང་མཉམ་པ། བཅུ་པ་ལ་སངས་རྒྱས་ཀྱི་ཞིང་བརྗོད་དུ་མེད་པའི་ཡང་བརྗོད་དུ་མེད་པ་རྡུལ་ཕྲ་རབ་དང་མཉམ་པ་དང་
དེ་བས་ཀྱང་ལྷག་པ་འཐོབ་བོ། །ས་བརྒྱུད་པར་དབང་བཅུ་འཐོབ་པར་གསུངས་པའི་བཅུ་ནི།་ཆོས་ཡང་དག་པར་སྡུད་་
པའི་མདོ་ལས། དེ་ལ་བྱང་ཆུབ་སེམས་དཔའ་རྣམས་ཀྱི་དབང་བཅུ་གང་ཞེ་ན། ཚེ་ལ་དབང་བ་དང་། སེམས་དང་། ཡོ་ས་
བྱད་དང་། ལས་དང་། སྐྱེ་བ་དང་། རྫུ་འཕྲུལ་དང་། མོས་པ་དང་། སྨོན་ལམ་དང་། ཡེ་ཤེས་དང་། ཆོས་ལ་དབང་བ་སྟེ་དེ་
དག་ནི་དབང་བཅུའོ། །ཞེས་གསུངས་ཏེ། དེའང་དང་པོ་ནི་བསྐལ་པ་ཇི་ཙམ་འདོད་པར་གནས་པའོ། །གཉིས་པ་ནི་ཏིང་
ངེ་འཛིན་དཔག་ཏུ་མེད་པ་སྐད་ཅིག་རེ་རེར་མཉམ་པར་སྤྱོད་ལ་གནས་པའི་བྱང་སེམས་རྣམས་སོ། །གཉིས་པ་ནི་སར་་་
གནས་ཀྱི་བྱང་སེམས་གཞན་དོན་དུ་དུད་འགྲོ་སོགས་སུ་སྐྱེ་བ་ལེན་པ་རྣམས་སོ། །གསུམ་པ་ནི་གཟུགས་ཁམས་ན་གནས་
པའི་བྱང་ཆུབ་སེམས་དཔའ་ཏིང་འཛིན་ལས་མ་གཡོས་བཞིན་དུ་འདོད་ཁམས་སུ་སྐྱེ་བ་ལེན་པ་རྣམས་སོ། །བཞི་པ་ནི་་་
བྱང་ཆུབ་སེམས་དཔའ་གཞན་དོན་དུ་སྤྲུལ་པའི་ཚུལ་གྱིས་སྐྱེ་བ་ལེན་པ་རྣམས་སོ། །རྣམ་སྨིན་གྱིས་སྐྱེ་བ་ནི་ས་དང་པོ་ལ་
གནས་པའི་བྱང་ཆུབ་སེམས་དཔའ་དེ་ཕལ་ཆེར་ཛམྦུའི་གླིང་ལ་དབང་སྒྱུར་བའི་འཁོར་ལོས་སྒྱུར་བའི་རྒྱལ་པོར་སྐྱེ་ཞིང་།
238



E
-
c
་པ
ཟས་འཚོ་
མཁསམ་."
.་
ན
*
ག
་
་
དེ་བཞིན་དུ་གཉིས་པ་དེ་གླིང་བཞི་ལ་དབང་བའི་འཁོར་སྒྱུར། གསུམ་པ་དེ་སུམ་ཅུ་རྩ་གསུམ་ལ་དབང་བའི་བརྒྱ་བྱིན།།
བཞི་པ་དེ་རབ་དགའ་འཐབ་བྲལ་གྱི་ལྷའི་དབང་པོ། ལྔ་པ་དེ་དགའ་ལྡན་གྱི་ལྷའི་དབང་པོ།- དྲུག་པ་དེ་རབ་འཕྲུམ་་་་་
དགའི་ལྷའི་དབང་པོ་བདུན་པ་དེ་དབང་སྒྱུར་གྱི་ལྷའི་དབང་པོ། བརྒྱད་པ་དེ་སྟོང་སྤྱི་ཕུད་ཀྱི་བདག་པོ་ཚརས་པ། དགུ་
པ་དེ་སྟོང་གཉིས་བར་མའི་འཇིག་རྟེན་གྱི་ལྷའི་དབང་པོ། ས་བཅུ་པ་ལ་གནས་པའི་བྱང་ཆུབ་སེམས་དཔའ་དེ་གནས་་་
གཙང་མའི་དབང་པོ་དབང་ཕྱུག་ཆེན་པོ་རྣམས་སུ་སྐྱེ་བ་འཛིན་པར་བཤད་དོ། །རྩ་བའི་དྲུག་པ་ས་བཅུར་གྲངས་ངེས་
པའི་རྒྱུ་མཚན་ནི། སྤྱིར་ས་བཅུ་པོ་དེ་ལ་མཉམ་བཞག་ཏུ་དམིགས་པ་མེད་པའི་སྙིང་རྗེ་དང་ཆོས་ཐམས་ཅད་སྟོང་པ་ཉིད་
དུ་རྟོགས་པ་ལ་ཁྱད་པར་མེད་ཀྱང་། རྗེས་ཐོབ་ཏུ་ཆོས་ཀྱི་དབྱིངས་ཀྱི་ལྡོག་པ་མི་འདྲ་བ་བཅུ་ཡོད་པ་དང་། ཕ་རོལ་ཏུ་
ཕྱིན་པ་བཅུ་དང་ཡོངས་སུ་སྤྱོད་པའི་ཁྱད་པར་གྱིས་ས་བཅུར་ཕྱེ་ཞིང་དེ་དག་ཏུ་གྲངས་ངེས་པའོ། །ཞེས་སོ། །ལྔ་པ་མི་་་
ཕམ་འཇམ་པའི་དབྱངས་ཀྱི་གསུང་རབ་ལས་ཇི་ལྟར་འབྱུང་བ་ལ་གཉིས། ས་ཡི་སྤང་བྱ་དང༌། ས་དངོས་ཀྱི་རྣམ་བཞག་
གོ །དང་པོ་ལ་གཉིས། ཆོས་མངོན་པའི་དབང་དུ་བྱས་པ་དང་། དབུ་མ་པའི་ལུགས་སོ། །དང་པོ་ནི། མཁས་པའི་ཚུལ་ལ་
འཇུག་པའི་སྒོ་ཞེས་བྱ་བའི་བསྟན་བཅོས་ལས། ཁམས་གསུམ་ན་ཡོད་པའི་ཉོན་མོངས་པ་མཐོང་སྒོམ་ལམ་གྱི་སྤང་བྱར་་
གྱུར་པ་དུ་ཡོད་ཅེ་ན། མཐོང་ལམ་དུ་སྡུག་བསྔལ་ཀུན་འགྱུར་འགོག་ཕ་ལམ་བདེན་བཞི་མཐོང་བས་སྤང་བྱ་དང་བཅས་
ཏེ་རིས་ལྔར་དབྱེ་བ་ལས། འདོད་པའི་ཁམས་འདིར་སྡུག་བདེན་མཐོང་བས་སྤང་བྱ་ལྟ་བ་ལྔ་དང་ལྟ་མིན་ལྔ་སྟེ་བཅུ་ཡོད་
ཅིང༌། དེ་ཡང་འཇིགམཐར་ལོག་གསུམ་རིག་ཐེ་ཚོམ་ལྔ་ནི་སྡུག་བསྔལ་བདེན་པའི་རང་བཞིན་ལ་དངོས་སུ་ལོག་པར་་་་
ཞུགས་པ་སྟེ། ཟག་བཅས་འབྲས་གྱུར་ཉེར་ལེན་གྱི་ཕུང་པོ་འདི་བདག་མེད་ཅིང་རྟག་ཅད་མེད་པའི་དོན་ཅན་ཡིན་པ་ལ།
རྨོངས་ནས་བདག་ཏུ་ལྟ་བ་དང་། རྟག་ཆད་དུ་ལྟ་བ་དང༌། རྒྱུ་འབྲས་མེད་པར་ལྟ་བ་དང་། བདེན་དོན་ལ་ཐེ་ཚོམ་ཟ་་་
བའི་ཕྱིར་རོ། །འདོད་ཆགས་དང་ང་རྒྱལ་དང་མཆོག་འཛིན་གཉིས་ཏེ་བཞི་ནི། ལོག་པ་ལ་ལོག་ཞུགས་ཞེས་བྱ་སྟེ། བདག་
དང་ཆོས་ཀྱི་ངོ་བོ་མེད་པ་ལ་བདག་ཏུ་བཟུང་བ་སོགས་ལོག་པ་དེ་ལ་ཆགས་ཤིང་ང་རྒྱལ་དུ་བྱེད་ལ། དེའི་ལྟ་བ་དང་།
ཐབས་མིན་པ་ལ་ཡང་མཆོག་ཏུ་འཛིན་པའི་ཕྱིར་རོ། །ཁོང་ཁྲོ་ནི་དབད་གིས་ལོག་ཞུགས་ཏེ་བདག་ཏུ་འཛིན་པ་སོགས་ཀྱི་
དབང་གིས་རང་རང་མི་མཐུན་པ་ལ་ཁྲོ་བ་སྐྱེ་བའི་ཕྱིར་རོ། །ཀུན་འབྱུང་བདེན་པ་མཐོང་བས་སྤང་བྱ་ལ་རྒྱུར་གྱུར་པའི་
ཕུང་པོ་ལ་བདག་ཏུ་མི་ལྟ་མ། དེའི་དབང་གིས་བདག་དེ་རྟག་ཆད་དུ་མི་འཛིན་ཅིང་།: རྒྱུ་ཀུན་འབྱུང་གི་ཕུང་པོ་ཙམ་་་་
ཚུལ་ཁྲིམས་དང་བརྟུལ་ཞུགས་མིན་པས་དེའི་མཆོག་འཛིན་ཀྱང་མི་འབྱུང་ལ། དེ་གསུམ་མ་གཏོགས་པའི་ལྷག་མ་བདུན་
སྤང་བར་བཞེད། འགོག་པ་ལ་ཡང་དེ་དང་འདྲ་སྟེ་བདུན་ནོ། །ལམ་བདེན་མཐོང་བས་སྤང་བྱ་ལ་བདུན་པོའི་སྟེང་དུ་་་
ལམ་ལོག་པ་ལ་ཡང་དག་ཏུ་ལྟ་བ་དེ་འདིས་སྤང་བྱ་ཡིན་པས་ཚུལ་ཁྲིམས་བརྟུལ་ཞུགས་མཆོག་འཛིན་ཀྱང་སྤང་བྱ་་་་
འདོད་པས་བརྒྱད་དུ་བརྗོད་དོ། །འགོག་ལམ་ལ་ཁོང་ཁྲོ་ཡང་དངོས་སུ་ལོག་ཞུགས་ཡོད་དེ། འགོག་ལམ་དེ་ལ་སྐྲག་ནས་
སྡང་བ་ཡོད་དོ་ཞེས་ཟེར་ཡང་བདག་ལྟའི་དབང་གིས་སྐྲག་ཅིང་སྡང་བར་འདྲའོ་སྙམ་མོ། །དེ་ལྟར་ན་འདོད་པར་མཐོང་
སྤང་སོ་གཉིས། ་ཁམས་གོང་མ་གཉིས་ན་ཁོང་ཁྲོ་མེད་པས་ཉེར་བརྒྱད་ཉེར་བརྒྱད་རེ་སྟེ་ཁམས་གསུམ་ན་ཁྱོན་བསྡོམས་་
239
༣
བ་1
E
1༥་



པས་མཐོང་བས་སྤང་བྱ་གྱི་བརྒྱད་འདོད་པ་ན་སྒོམ་ལམ་གྱིས་སྤང་བྱ་འདོད་ཆགས་ཁོང་ཁྲོ་ང་རྒྱལ་མ་རིག་པ་བཞི་དང་།
ཁམེས་གོང་མ་གཉིས་ན་ཁོང་ཁྲོ་མི་གཏོགས་པ་གསུམ་རེ་གསུམ་རེ་ཡོད་པས། ཁྱོན་བསྡོམས་ན་སྒོམ་སྤང་བཅུའོ། །དེ་་་་
ལྟར་འདོད་པོར་སྤང་བྱ་རིས་ལྔ་ཚར་བསྡོམས་པས་སོ་དྲུག །གཟུགས་ཁམས་ནི་སོ་གཅིག ་ །གཟུགས་མེད་ན་ཡང་སོ་་་་
གཅིག་སྟེ། ཁམས་གསུམ་གྱི་སྤང་བྱ་བསྡོམས་ན་དགུ་བཅུ་གོ་བརྒྱད་དུ་ཡོད་པ་མཛོད་ཀྱི་ལུགས་སོ། །མངོན་པ་ཀུན་་་་་་
བཏུས་ལྟར་ན། ལྟ་བ་ལྔ་དང་ལྟ་མིན་ལྔ་སྟེ་བཅུ་པོ་དེ་ཐམས་ཅད་བདེན་བཞི་ལ་ཁྱད་མེད་པར་འཇུག་སྟེ། གཞི་དེ་དག་་
ལ་བདག་ཏུ་ལྟ་བ་དང་། རྟག་ཆད་དུ་ལྟེ་བ་དང་། འདོག་གྲོལ་གྱི་རྒྱུ་མིན་པའི་ལམ་ལ་མཆོག་འཛིན་ཡོད་པས་སོ་སོའི་་་་
བདེན་པ་མཐོང་བས་དེ་དག་སྤོང་བར་བྱེད་པ་ལ་ཁྱད་མེད་པར་བཞེད་དེ་དོན་ལ་དེ་བཞིན་ཡིན་ནོ། །དེའི་དབང་དུ་་་་
བྱས་ན་འདོད་པར་མཐོང་སྤང་བཞི་བཅུ། ཁམས་གོང་མ་གཉིས་ནི་ཁོང་ཁྲོ་མེད་པས་སོ་དྲུག་པ་ཚན་གཉིས་ཏེ། ཁམས་་
གསུམ་ན་མཐོང་བས་སྤང་བྱའི་ཉོན་མོངས་པ་བརྒྱ་དང་བཅུ་གཉིས་ཡོད་དོ། །སྒོམ་སྤང་ལ་འཇིག་མཐར་གཉིས་ལྷན་་་་
སྐྱེས་ཀྱང་ཡོད་པས་འདོད་ཆགས་སོགས་གོང་གི་སྒོམ་སྤང་བཞི་བཅས་འདོད་པ་ན་སྒོམ་སྤང་དྲུག །གོང་མ་གཉིས་ན་་་་་
ཁོང་ཁྲོ་མེད་པས་ལྔ་རེ་ལྔ་རེ་སྟེ་ཁྱོན་སྒོམ་སྤང་བཅུ་དྲུག་ཏུ་བཞེད་དོ། །མཐོང་སྒོམ་གྱིས་སྤང་བྱ་དེ་དག་ཁམས་དང་སའི་
སྒོ་ནས་དབྱེ་ན་དུ་མར་འགྱུར་རོ། །ཡང་སྒོམ་སྤང་ལོ་ཁམས་དང་ས་དང་རྣམ་པའི་སྒོ་ནས་རྒྱས་པར་དབྱེ་ན་འདོད་པར་
སྒོམ་སྤང་ཆུང་འབྲིང་ཆེན་པོ་གསུམ་ལ་ནང་གསེས་གསུམ་དུ་དབྱེ་བའི་སྐོར་དགུས་ཕྱེ་བས་ལྔ་བཅུ་ང་བཞི་ཡོད་དོ། །དེ་་
བཞིན་བསམ་གཟུགས་ཀྱིས་བརྒྱད་པོ་རེ་རེར་ཡོང་སྐོར་དགུར་ཕྱེས་ནས། ་དེ་རྣམས་སུ་ཁོང་ཁྲོ་མ་གཏོགས་པ་ལྔ་རེ་་་་་
བརྩིས་པོས་སུམ་བརྒྱ་དྲུག་ཅུ། འདོད་པ་དང་བསྡོམས་པས་ཁམས་གསུམ་ན་སྒོམ་སྤང་བཞི་བརྒྱ་བཅུ་བཞི་ཡོད་དོ། །ཡང་
ཁམས་གསུམ་ས་དགུ་ལ་ནང་གསེས་དགུ་རེར་ཕྱེ་བས་གྱ་གཅིག་ལ་སྒོམ་སྤང་ལྔ་རེ་ནི་དེ་ཐམས་ཅད་དུ་ཡོད་པས་་་་་
གཅིག་པ་ཚན་ལྔ་བཞི་བརྒྱ་དང་ལྔ། དེ་སྟེང་འདོད་པའི་ས་དགུའི་ཁོང་ཁྲོ་དགུ་བསྣན་པས་བཞི་བརྒྱ་བཅུ་བཞི་སྟེ་རྩི་་་་
ལུགས་ཙམ་མ་གཏོགས་སྔར་དང་དོན་གཅིག་གོ །ཞེས་སོ། །གཉིས་པ་དབུ་མ་བའི་ལུགས་ནི། ས་བཅུའི་སྤང་བྱ་སྒྲིབ་པ་་་
གཉིས་ཏེ། དེ་གཉིས་ཀྱི་རྒྱུ། ངོ་བོ། བྱེད་ལས། ཇི་ལྟར་སྤོང་ཚུལ་སོགས་དཔྱིས་ཕྱིན་པ་ནི་ཀུན་མཁྱེན་བླ་མ་ཉིད་ཀྱི་གཞུང་
ལུགས་རྣམས་ཀྱི་ལུང་གི་གནས་ངེས་པ་འོག་འ་ཞིག་སྔར་མཆོད་བརྗོད་སྐབས་སུ་ཡང་དྲངས་ཤིང་། རྒྱས་པར་ཤེས་འདོད་
ན། རྒྱན་གྱི་རྣམ་བཤད་ཆེན་མོ། བརྒལ་ལན་གསུམ། ཀེ་ཏ་ཀ །ངེས་སྒྲོན་སོགས་ལས་རྟོགས་པར་བྱའོ། །གཉིས་པ་ས་ཡི་ས༌
རྣམ་བཞག་དངོས་ནི། མཁས་འཇུག་ལས། མཐོང་ལམ་ས་དང་པོ་རབ་ཏུ་དགའ་བ་ཐོབ་པའི་ཚེ་བདག་མེད་གཉིས་ཀ་་་
ཡོངས་སུ་རྫོགས་པའི་ཆོས་ཀྱི་དབྱིངས་ཇི་ལྟ་བ་བཞིན་དུ་གཟིགས་པ་ཆོས་རབ་རྣམ་འབྱེད་ཀྱི་ཤེས་རབ་སོགས་བྱང་ཆུབ་
ཀྱི་ཡན་ལག་བདུན་དང་ལྡན་པ་ཡིན་ནོ། །དེའི་ཚེ་འཇིགས་པ་ལྔ་དང་བྲལ་བ་དང་། ཡོན་ཏན་བརྒྱ་ཕྲག་བཅུ་གཉིས་ཐོབ་
པ་སོགས་འབྱུང་ངོ༌། །དེའི་འོག་ཏུ་སྒོམ་པའི་ལམ་གྱིས་སྒོམ་སྤང་སྐོར་དགུ་སྤངས་པས་རིམ་པ་ལྟར་གཉིས་པ་དྲི་མ་མེད་
པ། གསུམ་པ་འོད་བྱེད་པ། བཞི་པ་འོད་འཕྲོ་བ། ལྔ་བ་སྦྱང་དཀའ་བ། དྲུག་པ་མངོན་དུ་གྱུར་པ། བདུན་པ་རིང་དུ་སོང་
བ། བརྒྱད་པ་མི་གཡོ་བ། དགུ་པ་ལེགས་པའི་བློ་གྲོས། བཅུ་པ་ཆོས་ཀྱི་སྤྲིན་རྣམས་ཐོབ་སྟེ་ས་འདི་དག་ལ་གནས་པ་་་་་
240



རྣམས་ཐེག་པ་ཆེན་པོའི་འཕགས་ལམ་ཡན་ལག་བརྒྱད་དང་ལྡན་པ་ཡིན་ནོ། །ཞེས་དང་། ཡང་དེ་ལས། ས་འདི་དག་གི་ས་
སྐབས་སུ་སྤང་བྱ་གང་དང་གོང་སྤོང་བ་དང་། ཕར་ཕྱིན་གང་དང་གང་དག་པ་ཐོབ་པ་དང་། ཡོན་ཏན་བརྒྱ་ཕྲག་བཅུ་་
གཉིས་ཀྱིས་མཚོན་པའི་ཡོན་ཏན་ཅི་དང་ཅི་ཐོབ་པ་དང་། ཟག་མེད་ཀྱི་ཕུང་པོ་ལྔ་ཇི་ལྟར་སྦྱང་བ་དང་། གནས་གྱུར་པ་
གང་དང་གང་ཐོབ་པ་དང་། ས་དེ་དག་གི་ངེས་ཚིག་སོགས་ཀྱི་རྣམ་བཞག་རྒྱས་པ་གཞན་ལས་རྟོགས་པར་བྱའོ། །ཞེས་སོ། །
རྒྱས་པར་ཤེས་འདོད་ན་ཀུན་མཁྱེན་བླ་མ་འདི་ཉིད་ཀྱི་གསུང་རབ་ཐེག་པ་ཆེན་པོ་མདོ་སྡེ་རྒྱན་གྱི་རྣམ་བཤད་ཆེན་མོ་་་
ཐེག་མཆོག་བདུད་རྩིའི་དགའ་སྟོན། ཐེག་པ་ཆེན་པོ་བསྡུས་པའི་མཆན་སོགས་ལས་རྟོག་ས་པར་བྱ་བ་ཁོ་ནའོ། །ཚོགས་་་
སྒྲུབ་བཅུ་དྲུག་པ་ས་ཡི་མཐའ་དཔྱད་སྔ་འགྱུར་རང་ལུགས་ཀུན་མ ཁྱེན་རོང་ཀློང་གཉིས་དང་མི་ཕམ་འཇམ་པའི་་་་་་
དབྱངས་སོགས་ཀྱི་གསུང་ལས་ཇི་ལྟར་འབྱུང་བ་བཞིན་བཤད་ཟིན་ཏོ། ། ་བ་
་་ལྔ་པ་གཉེན་པོ་ཚོགས་སྒྲུབ་ཀྱི་མཐའ་དཔྱད་པ་ལ་གསུམ། ཀུན་མཁྱེན་ཆོས་ཀྱི་རྒྱལ་པོས་བཞེད་པའི་གནད་བསྟན་
པ། དེ་ཡི་དགོངས་པ་བཞིན་མི་ཕམ་འཇམ་པའི་དབྱངས་ཀྱིས་ཇི་ལྟར་བཀྲལ་ཚུལ། དེ་ཡི་དགོངས་པ་བཞིན་ཕར་ཕྱིན་་་་
ཊིཀྐ་མི་ཕམ་ཞལ་ལུང་ལས་འཆད་ཚུལ་ལོ། །དང་པོ་ནི། མཐོང་སྤང་རྟོག་པ་བཞི་ནི་ཀུན་བརྟགས་དང་། སྒོམ་སྤང་རྟོག་
པ་བཞི་ལྷན་སྐྱེས་ཉིད་དུ་འཇོག་པ་ནི། ཀུན་མཁྱེན་ཆོས་ཀྱི་རྒྱལ་པོའི་དགོངས་པ་ཡིན་ཏེ་རྗེ་དེ་ཉིད་ཀྱིས་གྲུབ་པའི་མཐའ་
རིན་པོ་ཆེ་ལས་ཉོན་སྒྲིབ་དང་ཤེས་སྒྲིབ་གང་ཡང་ཀུན་བརྟགས་ཀྱི་ཆ་རྣམས་ནི་མཐོང་སྤང་དང་ལྷན་སྐྱེས་ཀྱི་ཆ་ནི་སྒོམ་
སྤང་ཉིད་དུ་གསུངས་ལ་འདིར་བསྟན་གྱི་མཐོང་སྒོམ་ལམ་གྱི་སྤང་བྱ་རྟོག་པ་བཞི་ཚན་གཉིས་ཡང་ངོ་བོ་སྒྲིབ་གཉིས་་་་་
ལས་མ་འདས་པའི་གནད་ཀྱིས་སོ། །སྤང་བྱ་ཀུན་བརྟགས་རྣམས་མཐོང་སྤང་དང་ལྷན་སྐྱེས་རྣམས་སྒོམ་སྤང་། དེ་ལས་་
ཀྱང་ས་བརྒྱད་པའི་བར་དུ་སྒྲིབ་པ་གཉིས་ཀའི་ལྷན་སྐྱེས་མཉམ་དུ་སྤོང་ཞིང་། དག་པོ་གསུམ་དུ་ཤེས་སྒྲིབ་ཁོ་ནའི་ལྷན་་
སྐྱེས་སྤོང་བ་དང་། མཐོང་སྤང་ཀུན་བརྟགས་ལ་ཡང་ཉོན་ཤེས་ཀྱི་སྒྲིབ་པའི་ཆ་གཉིས་ཡོད་པ་སོགས་ནི་ཀུན་མཁྱེན་བླ་་་
མའི་གཞུང་ལུགས་གྲུབ་པའི་མཐའ་རིན་པོ་ཆེ་དང་ངེས་དོན་ཤིང་རྟ་ཆེན་མོ་སོགས་ལས་གསུངས་པ་བཞིན་ཁོང་དུ་ཆུད་
པར་བྱ་སྟེ། དེ་ལ་གྲུབ་མཐའ་རིན་པོ་ཆེར་ཉོན་སྒྲིབ་ཀུན་བརྟགས་རྣམས་ནི་མཐོང་སྤང་ཡིན་ལ། ལྷན་སྐྱེས་ནི་སྒོམ་སྤང་ ་
ཡིན་ནོ། །ཤེས་སྒྲིབ་གཟུང་འཛིན་གྱི་རྟོག་པ་རིགས་པ་རྣམས་ནི་མཐོང་སྤང་ཡིན་ལ། ཕྲ་བ་རྣམས་ནི་སྒོམ་སྤང་ཡིན་ནོ། །
ཞེས་དང་། ངེས་དོན་ཤིང་རྟ་ཆེན་མོར་ཡང་ཚུལ་འདི་ཉིད་དང་མཐུན་པར་གསུངས་སོ། །གཉིས་པ་ནི། མི་ཕམ་འཇམ་་་
པའི་དབྱངས་ཀྱིས་ཀུན་མཁྱེན་ཆེན་པོའི་བཞེད་པ་འཁྲུལ་པ་དང་བྲལ་བ་འདི་བཞིན་མཐོང་སྤང་རྟོག་པ་བཞི་ནི་ཀུན་་་
བརྟགས་དང་། སྒོམ་སྤང་རྟོག་པ་བཞི་ནི་ལྷན་སྐྱེས་ཉིད་དུ་བཞེད་དེ་སྡུད་པ་རྒྱན་སྦྱར་ལས། མཐོང་སྒོམ་གྱི་ལམ་་་་་་
གཟུང་འཛིན་གྱི་རྟོག་པ་བཞི་པོ་ཀུན་བརྟགས་དང་ལྷན་སྐྱེས་སྤོང་བའི་བར་ཆད་མེད་ལམ་བརྒྱད་དུ་བསྟན་པ་ལྟ་བུ།
ཞེས་དང༌། ཡང་རྗེ་ཉིད་ཀྱི་ཕར་ཕྱིན་ཊིཀྐ་པུཎྜ་རི་ཀའི་དོ་ཤལ་ལས་ཀྱང་ཚུལ་དེ་དང་མཐུན་པར་གསུངས་སོ། །གསུམ་པ་
ནི། མི་ཕམ་ཞལ་ལུང་ལས༑ སྔར་མོ་མཐོང་བའི་ཆོས་ཉིད་ཀྱི་དོན་མཐོང་བ་མཐོང་བའི་ལམ་དང་། མཐོང་ཟིན་གྱི་གནས་
ལུགས་སྒོམ་པར་བྱེད་པ་སྒོམ་པའི་ལམ་སྟེ་གཉིས་པོ་དག་ལ། སྤང་བྱ་གཟུང་བ་ཆོས་སུ་རྟོགས་པ་དང༌། འཛིན་པ་གང་་་
241



ཟག་ཏུ་རྟོག་པའི་ཀུན་བྱང་རྫས་བཏགས་ཀྱི་རྟོག་པ་བཞིའི་ས་བོན་གྱི་ཆ་རྣམས། ཉེ་བར་ཞི་བར་བྱ་བའི་ཕྱིར་སྤང་བྱའི་་
རིམ་པས། གཉེན་པོ་མཉམ་བཞག་གི་ཡེ་ཤེས་ལ་ཡང་མཐོང་སྤང་ཀུན་བརྟགས་ཀྱི་ཆ་བཞི་སྤངས་པའི་མཐོང་ལམ་གཉེན་
པོའི་ཚོགས་སྒྲུབ་བཞི་དང་། སྒོམ་སྤང་ལྷན་སྐྱེས་ཀྱི་ཆ་བཞི་སྤོང་བའི་སྒོམ་ལམ་གཉེན་པོའི་ཚོགས་སྒྲུབ་བཞི་སྟེ། དེ་ལྟར་
རྣམ་པ་བརྒྱད་ཅེས་བྱའོ། །ཞེས་སོ། །ཀུན་མཁྱེན་ཆོས་ཀྱི་རྒྱལ་པོའི་དགོངས་པ་བཞིན་གཉེན་པོ་ཚོགས་སྒྲུབ་ཀྱི་དཀའ་་་་
བའི་གནད་བཤད་ཟིན་ཏོ། །དེ་ཡན་གྱི་རྣམ་མཁྱེན་མཚོན་བྱེད་ཀྱི་ཆོས་དགུ་པ་ཚོགས་སྒྲུབ་ཀྱི་མཐའ་དཔྱད་པ་དེ་སོང་།
བཞི་པ་ངེས་འབྱུང་གི་སྒྲུབ་པ་ལ། སྤྱི་དང་བྱེ་བྲག་གཉིས་ལས་དང་པོ་ནི། ཆེད་དུ་བྱ་དང་ཞེས་གསུངས། གཉིས་པ་
བྱེ་བྲག་ལ་སེམས་ཆེན་པོའི་ཁྱད་པར། སྤངས་པ་ཆེན་པོའི་ཁྱད་པར། རྟོགས་པ་ཆེན་པོའི་ཁྱད་པར་གསུམ་ལས། དང་པོ་
ནི། མཉམ་ཉིད་སོགས་རྐང་པ་ཕྱེད་གཉིས། གཉིས་པ་སྤངས་པ་ཆེན་པོའི་ཁྱད་པར་ནི། མཐའ་ལས་འདས་སོགས་རྐང་པ་
གཉིས། གསུམ་པ་རྟོགས་པ་ཆེན་པོའི་ཁྱད་པར་ལ། རྒྱུ་འབྲས་གཉིས་ལས་དང་པོ་འབྲས་བུ་ནི། རྣམ་པ་སོགས་རྐང་པ་་་
གཅིག །གཉིས་པ་རྒྱུ་ཡི་ཁྱད་པར་ནི། ལམ་གྱི་སོགས་རྐང་པ་གཅིག་དེ་ལྟར་བསྟན་པའི་ངེས་འབྱུང་སྒྲུབ་པའི་དོན་བསྡུ་
བ་ནི། རྣམ་པ་སོགས་རྐང་པ་གཉིས། འདིར་ངེས་འབྱུང་སྒྲུབ་པའི་མཐའ་དཔྱད་ལ་མི་ཕམ་འཇམ་པའི་དབྱངས་ཀྱི་་་༌་
བཞེད་པ་དང་། དེ་ཡི་དགོངས་པ་བཞིན་ཕར་ཕྱིན་ཊིཀྐ་མི་ཕམ་ཞལ་ལུང་ལས་འཆད་ཚུལ་ལོ། །དང་པོ་ནི། སྡུད་པ་རྒྱན་
སྒྱུར་ལས། གོང་དུ་བཤད་པའི་སེམས་བསྐྱེད་པ་ལ་སོགས་པ་དགུ་པོ་མཐར་ཕྱིན་པར་བསྒྲུབ་པ་ལ་བརྟེན་ནས། མཐར་་་
ཐུག་གི་འབྱུང་བ་བརྒྱུད་དུ་ངེས་པར་འབྱུང་བ་ལ་ངེས་འབྱུང་སྒྲུབ་པ་ཞེས་བྱ་སྟེ་བྱང་ཆུབ་སེམས་དཔའི་སྒྲུབ་པ་ཁྱད་་་་
པར་ཅན་གྱིས་ནི། མཐར་འབྲས་མི་གནས་པའི་མྱང་འདས་ལ་སྒྲིབ་པའི་ཕྱོགས་ཀུན་ལས་འདས་ནས་འབྲས་བུ་བྱང་ཆུབ་
ཆེན་པོར་ངེས་པར་འབྱུང་བའི་ཕྱིར་རོ། །དེ་ཡང་མཐར་ཐུག་གི་ངེས་པར་འབྱུང་བ་ནི་སངས་རྒྱས་ཀྱི་ས་ཡིན་ལ། དེ་ལ་་
བར་ཆད་མེད་ལམ་རྡོར་ཏིང་དང་། རྣམ་གྲོལ་ལམ་ལ་ཡོན་ཏན་གྱི་ཆ་ནས་བདུན་དུ་ཕྱེ་བ་སྟེ་བརྒྱད་པོ་དེར་འབྱུང་ངོ་།
ཞེས་སོ། །གཉིས་པ་ནི། མི་ཕམ་ཞལ་ལུང་ལས། དེ་ལྟ་བུའི་རྣམ་པ་བརྒྱད་ཀྱི་བདག་ཉིད་ཅན་འདི་ནི་ངེས་པར་འབྱུང་་་་་
བའི་སྒྲུབ་པ་ཡིན་ཏེ། ཚུལ་ཇི་ལྟར་ངེས་པར་འབྱུང་བའི་ཚུལ་ནི། དོན་གསལ་ལས། ངེས་པར་འབྱུང་བར་བྱ་བའི་གཞི་དེ་
ལྟ་བུ་དག་ལས་ཁྱད་པར་དུ་འཕགས་པའི་ཚོས་གཞན་མེད་པའི་ཕྱིར། ཞེས། གང་དུ་ངེས་པར་འབྱུང་བྱ་བསྒྲུབ་བྱ་འབྲས་
བུའི་ངེས་འབྱུང་གི་ཆོས་དང་། ཐམས་ཅད་མི་དམིགས་པ་ཉིད་ཀྱིས་ངེས་པར་འབྱུང་བ་བརྒྱུད་ཡིན་པས། ཞེས། གང་་་་་
གིས་ངེས་པར་འབྱུང་བྱེད་སྒྲུབ་བྱེད་རྒྱུ་ཡི་ངེས་འབྱུང་གི་ཆོས་ཀྱི་སྒོ་ནས་ངེས་པར་འབྱུང་ཚུལ་དང་གཉིས་སུ་གསལ་་་་
བར་བསྟན་ཏོ། །ཞེས་སོ། །གཞན་ཡང་ཀུན་མཁྱེན་བླ་མ་མི་ཕམ་འཇམ་པའི་དབྱངས་ཀྱི་ཕར་ཕྱིན་ཊིཀྐ་དང་སྡུད་པ་རྒྱན་
སྦྱར། གངས་ཅན་མཁས་པ་ཡོངས་ཀྱི་གཙུག་གི་ནོར་བུ་འཇིགས་མེད་ཆོས་དབང་པོའི་ཊིཀྐ། མཁན་ཆེན་གཞན་ཕན་་་་
སྣང་བའི་ཕར་ཕྱིན་ཊིཀྐ་རྣམས་ལས་ངེས་འབྱུང་སྒྲུབ་པའི་རྣམ་བཞག་རྒྱས་པར་ཁོང་དུ་ཆུད་པར་བྱའོ། །སྐབས་འདིར་་
མི་ཕམ་ཞལ་ལུང་ལས། དེ་ལྟར་ན་རྣམ་མཁྱེན་གྱི་ས་མཚམས། གང་བསྒྲུབ་པར་བྱ་བ་བཞེད་དོན་སྒྲུབ་པའི་རྣམ་མཁྱེན་ནི།
རྟེན་ཐུབ་པའི་དབང་པོ་ཁོ་ནའི་རྒྱུད་ལ་ཡོད་པའི་ཤེས་བྱའི་རྣམ་པ་མ་ལུས་པ་མཁྱེན་པའི་རྣམ་མཁྱེན་ཏེ། རབ་འབྱོར།
242



རྣམ་པ་གང་དག་དང་། རྟགས་གང་དག་དང་། མཚན་མ་གང་དག་གི་ཆོས་རྣམས་རབ་ཏུ་བརྗོད་པའི་རྣམ་པ་དེ་དག་་་་
དང་། རྟགས་དེ་དག་དང་། མཚན་མ་དེ་དག་དེ་བཞིན་གཤེགས་པའི་ཐུགས་སུ་ཆུད་དོ། །ཞེས་སོགས་ཀྱིས་བསྟན་པའི་པ་
རྣམ་མཁྱེན་དང་། གང་གིས་སྒྲུབ་པར་བྱེད་པ་སྐྱེད་ཡུམ་གྱི་རྣམ་མཁྱེན་རྟེན་བྱང་ཆུབ་སེམས་དཔའི་རྒྱུད་ལ་ཡོད་པའི་་་་་
འཐོབ་བྱ་འབྲས་བུའི་རྣམ་པ་སྐྱེ་མེད་དུ་མཁྱེན་པའི་རྣམ་མཁྱེན་ཏེ། གཞི་དང་ལམ་དང་རྣམ་པ་སྐྱེ་བ་མེད་པ་ཡོངས་སུ་་
ཤེས་པ་ན་ཚིགས་སུ་བཅད་པའི་དོན་གྱི་མཚན་ཉིད་ཀྱི་ཡུམ་ལ་གནོད་པ་མ་མཐོང་ནས། ཞེས། ཡུལ་སྐྱེ་མེད་གསུམ་དང་
ཤེས་རབ་ཀྱི་ཕ་རོལ་ཏུ་ཕྱིན་པ་ཐམས་ཅད་མཁྱེན་པ་ཉིད་གསུམ་གྱི་བདག་ཉིད་ཚུལ་གསུམ་པ་ཅན་སངས་རྒྱས་ལ་་་་
སོགས་བསྐྲུན་པར་མཛད་པ་ནི། ཞེས་ཡུལ་ཅན་མཁྱེན་པ་གསུམ་དང་། རྣམ་པ་ཐམས་ཅད་སྐྱེ་བ་མེད་པར་ཐུགས་སུ་་་་
ཆུད་པ་སོགས་ཀྱིས་བསྟན་པའི་རྣམ་མཁྱེན་ཏེ། དེ་ལྟར་ན་སྔ་མ་བཞེད་དོན་སྒྲུབ་པའི་ཡུམ་དང་། ཕྱི་མ་སངས་རྒྱས་་་་་
འཕགས་པ་སྐྱེད་བྱེད་ཀྱི་ཡུམ་དུ་ཤེས་པར་བྱའོ། །དེས་ན་སྔ་མའི་དབང་དུ་བྱས་ཏེ་གཞུང་འགྲེལ་ཁ་ཅིག་ཏུ་ཡུལ་གྱི་་་་་
ཡུལ་ཅན་ནམ། རྒྱུ་ཡིས་འབྲས་བུ་མཚོན་པའི་སྒོ་ནས་ཤེས་བྱའི་གཙོ་བོ་མཁྱེན་པའི་རྣམ་མཁྱེན་ཞིག་ཤུགས་ལ་བསྟན་་་་་
པར་བཤད་ཅིང་། ཕྱི་མ་འདི་གཞུང་རྩ་བར་ཐབས་ཤེས་ཡན་ལག་དང་བཅས་པའི་སྒོ་ནས་དངོས་སུ་བསྟན་པས། གཞན་
དུ་འཆད་པར་མི་བྱའོ། །མདོར་ན་མངོན་པར་རྟོགས་པ་བརྒྱད་དུ་འཇོག་པའི་ཚེ། བསྒྲུབ་བྱ་འབྲས་བུའི་རྣམ་མཁྱེན་ཤེས་
བྱའི་རྣམ་པ་ཐམས་ཅད་མཁྱེན་པ་ནི། སྐབས་བརྒྱད་པ་ཆོས་སྐུས་བསྡུས་ཤིང་། སྒྲུབ་བྱེད་རྒྱུ་ཡི་རྣམ་མཁྱེན་འབྲས་བུའི་
རྣམ་པ་སྐྱེ་མེད་དུ་མཁྱེན་པ་ནི་སྐབས་དང་པོ་རྣམ་མཁྱེན་གྱི་མངོན་རྟོགས་དང་། སྐབས་དྲུག་ཏུ་བསྡུ་བའི་ཚེ་སྔ་མ་སྒྲུབ་
འབྲས་རྣམ་པར་སྨིན་པའི་ཆོས་སྐུ་དང་། ཕྱི་མ་སྒྲུབ་བྱེད་སྐྱེ་མེད་དུ་མཁྱེན་པ་མཚན་ཉིད་པའི་མངོན་རྟོགས་དང་།
སྐབས་གསུམ་དུ་བསྡུ་བའི་ཚེ་སྔ་མ་གང་སྒྲུབ་པའི་འབྲས་སུ་ཤེས་བྱའི་རྣམ་པ་ཀུན་མཁྱེན་པའི་འབྲས་བུའི་རྣམ་མཁྱེན་་
དང་། ཕྱི་མ་གང་གིས་སྒྲུབ་བྱེད་ཡུལ་སྐྱེ་མེད་དུ་མཁྱེན་པ་རྒྱུ་ཡི་མངོན་རྟོགས་ཀྱིས་བསྡུ་བར་མཛད་དོ། །བྱེ་བྲག་རྣམ་པ་
སྐྱེ་མེད་དུ་མཁྱེན་པ་ལ་ཡང་སྤྱིར་རྒྱུ་འབྲས་ཀྱི་ཚུལ་གཉིས་སུ་ཡོད་ཅིང་སྔ་མ་ངེས་པར་འབྱུང་བའི་སྒྲུབ་པ་དང་། ཕྱི་མ་་་
བསྒྲུབ་བྱ་ཡིན་གྱི་སྒྲུབ་པ་མ་ཡིན་པའི་ཚུལ་སོགས་མཁྱེན་པར་འཚལ་ལོ། །ཞེས་སོ། །ངེས་འབྱུང་སྒྲུབ་པའི་རྣམ་བཞག་སྔ་
འགྱུར་རང་ལུགས་བཞིན་བཤད་ཟིན་ཏོ། །
དེ་ལྟར་རང་ལུགས་དྲི་མ་མེད་པའི་གཞུང་བཟང་རྒྱལ་དང་རྒྱལ་བའི་སྲས་ཀྱི་དགོངས་པ་འཁྲུལ་པའི་དྲི་མ་ཕྲ་བས་
ཀྱང་མ་གོས་པ་གཏན་ལ་ཕབ་པ་རྣམས་ལས་དཀའ་བའི་གནད་ཅི་རིགས་པ་འཐོར་བ་བསྡུས་པའི་བསྟན་བཅོས་ཀྱི་ཚུལ་
དུ་ཕྱོགས་གཅིག་བཀོད་པའི་ལེགས་བཤད་ཀྱི་མཆོད་སྤྲིན་འདིས་ཀུན་མཁྱེན་ཆོས་ཀྱི་རྒྱལ་པོ། རང་ཟོམ་ཆོས་ཀྱི་བཟང་པོ།
ཀུན་མཁྱེན་འཇིགས་མེད་གླིང་པ། མི་ཕམ་ཕྱོགས་ལས་རྣམ་རྒྱལ། གྲུབ་དབང་པདྨ་ནོར་བུ། མཉམ་མེད་རབ་གསལ་ཟླ་བ་
རྣམས་ཐུགས་དགྱེས་པའི་དཔྱིད་དུ་གྱུར་ཅིག །དེ་བཞིན་གཤེགས་པའི་དགོངས་གནད་རྒྱལ་ཡུམ་ཤེས་རབ་ཀྱི་ཕ་རོལ་ཏུ་
ཕྱིན་པ་ཉིད། དཀྱོག་བཤད་མ་རྟོགས། ལོག་རྟོག །ཕྱོགས་རྟོག །ཐེ་ཚོམ་སོགས་ཀྱིས་མ་གོས་པར་ཐད་དྲང་དུ་བཀྲལ་བ་་་་
ཆོས་ཐམས་ཅད་གཞུང་ལམ་གཅིག་ཏུ་འཆར་ཞིང་གནད་གསང་གཅིག་ཏུ་འདྲིལ་བའི་སྔ་འགྱུར་རང་ལུགས་དྲི་མ་མེད་
243



པ་འཛིན་པར་འདོད་པའི་སྐལ་ལྡན་གྱི་སྐྱེ་བོ་དག་གི་སྙིང་གི་བདུད་རྩིའི་གསོས་སུ་སྨིན་པར་གྱུར་ཅིག །
ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་པ་རྟོགས་པའི་རྒྱན་གྱི་དཀའ་འགྲེལ་ལེགས་་་་
བཤད་ལུང་གི་རྒྱ་མཚོ་ཞེས་བྱ་བ་ལས་སྐབས་དང་པོ་རྣམ་མཁྱེན་གྱི་དཀའ་བའི་གནད་རྣམས་པར་བཤད་པའོ། ། །།
244



སྐབས་གཉིས་པ། ལམ་ཤེས་ཀྱི་དཀའ་བའི་གནད་རྣམ་པར་བཤད་པ།
གཉིས་པ་འཐོབ་བྱེད་ལམ་ཤེས་ཀྱི་ཡན་ལག་རྒྱས་པར་བཤད་པ་ལ། ལམ་ཤེས་ཀྱི་ཡན་ལག་དང་། ཡན་ལག་ཅན་གྱི་
ལམ་ཤེས་སོ། །དང་པོ་ལ་འགལ་རྐྱེན་སྤོང་བའི་ཡན་ལག་མཐུན་རྐྱེན་སྒྲུབ་པའི་ཡན་ལག །བྱེད་པ་རྫོགས་པའི་ཡན་ལག་
གསུམ་ལས། དང་པོ་ནི། ལྷ་རྣམས་སོགས་རྐང་པ་གཉིས། གཉིས་པ་མཐུན་རྐྱེན་སྒྲུབ་པའི་ཡན་ལག་ལ་རྐྱེན་ཀྱི་ཁྱད་པར་
སེམས་བསྐྱེད་པ། རྒྱུ་ཡི་ཁྱད་པར་རིགས་སད་པ། གྲོགས་ཀྱི་ཁྱད་པར་ཐབས་ཀྱི་རང་བཞིན་དང་གསུམ། དང་པོ་ནི། ཡུལ་
ངེས་པ་དང་། ཞེས་གསུངས། གཉིས་པ་རྒྱུ་ཡི་ཁྱད་པར་རིགས་སད་པ་ནི་ཁྱབ་པ་དང་ཞེས་གསུངས། འདིར་དཀའ་བའི་
གནད་ལ་དཔྱད་པ་ལ་ཐེག་གསུམ་ལ་དྲང་ངེས་ཀྱི་ཁྱད་པར། ཉན་རང་ཐེག་ཆེན་ལ་ལམ་གང་ནས་འཇུག་ཚུལ། འཁོར་་་
བ་ལ་མཐའ་ཡོད་མེད་དོ། །དང་པོ་ནི། ཀུན་མཁྱེན་ཆོས་ཀྱི་རྒྱལ་པོས་ངེས་དོན་ཤིང་རྟ་ཆེན་མོ་ལས། དེའང་ཡཱ་ནའི་སྒྲ་་་
ལས་ཐེག་པའམ་བཞོན་པ་སྟེ་དེ་ལ་ཞོན་ནས་རང་རང་གི་འབྲས་བུའི་སར་སྐྱེལ་བའི་ཕྱིར་ཏེ། ཞེས་དང་། ཡང་དེ་ལས།
དེའང་ཐེག་པ་ནི་བློའི་རིམ་པ་ལ་བརྟེན་ནས་ཐ་དད་པར་གསུངས་ཏེ། རབ་ཏུ་ཞི་བའི་བློ་ཅན་རྣམས་ལ་གཅིག་ཏུ་བསྟན་
པ་ནི། པདྨ་དཀར་པོ་ལས། ཐེག་པ་གཅིག་སྟེ་ཐེག་པ་གསུམ་དུ་མེད། །དེ་དག་དྲང་བའི་ཐབས་སུ་བསྟན་པ་ཡིན། །ཞེས་སོ། །
གཉིས་སུ་བསྟན་པ་ཡང་། ནམ་མཁའ་དྲི་མ་མེད་པའི་མདོ་ལས། སེམས་ཅན་ཀུན་གྱི་མོས་པ་བཞིན། །ང་ཡིས་ཐེག་པ་
གཉིས་བསྟན་ཏོ། །ཞེས་ཆེ་ཆུང་བཤད་དོ། །གསུམ་དུ་ཡང་བཤད་དེ། པདྨ་དཀར་པོ་ལས། ཉོན་མོངས་འདུལ་ཕྱིར་ཆོས་ཀྱི་
སྒོ་མོ་ནི། །བརྒྱད་ཁྲི་བཞི་སྟོང་དག་ཏུ་གསུངས་པ་ཡང་། །སངས་རྒྱས་ཀུན་གྱི་དགོངས་པ་དམ་པ་ནི། །དབྱེར་མེད་ངོ་བོ་ས་
ཉིད་དུ་གཅིག་པ་ཡིན། །ང་ཡིས་བསྟན་པའི་ཐེག་པ་གསུམ་པོ་ཡང་། །སེམས་ཅན་དག་གི་མཐུ་དང་མོས་པས་བཤད། །
ཅེས་སོ། །མདོར་ན་བློའི་རི་མོས་བཀོད་པས་ན་ཚད་མེད་ལ། ངེས་པའི་དོན་དུ་ན་གང་དུའང་དམིགས་སུ་མེད་དེ། ལངྐར་
གཤེགས་པ་ལས། ཇི་སྲིད་སེམས་ནི་འཇུག་པའི་བར། །ཐེག་པའི་མཐའ་ལ་ཐུག་པ་མེད། །སེམས་ནི་ནམ་ཞིག་གྱུར་པ་ན། །
ཐེག་པ་མེད་ཅིང་འགྲོ་བའང་མེད། །ཅེས་སོ། །ཞེས་གསུངས། ཡང་མི་ཕམ་འཇམ་པའི་དབྱངས་ཀྱིས། སྤྱིར་ཉན་རང་གི་པ་
འབྲས་བུའང་གང་ཟག་གི་བདག་མེད་པར་རྟོགས་པ་སོགས་སྟོང་པ་ཉིད་ཅི་རིགས་པར་རྟོགས་པ་ལས་བྱུང་བའི་ཕྱིར། །
སྟོང་ཉིད་རྟོགས་པའི་ཡོན་ཏན་གྱི་ཆེ་བ་སྤྱིར་བརྗོད་པའི་ཚེ་འཕགས་བཞི་བསྐྱེད་པའི་ཡུམ་གཅིག་པུར་གསུངས་པ་དང་།
ཆོས་ཐམས་ཅད་མཉམ་པ་ཉིད་དུ་རྟོགས་པའི་ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པ་ནི་སངས་རྒྱས་ཉིད་ཀྱི་
རྒྱུ་ཐུན་མོང་མིན་པ་ཡིན་པས་ཚུལ་དེས་མཐར་ཐུག་ཐེག་གཅིག་ཏུ་གྲུབ་པ་སོགས:གནད་མང་པོ་ཤེས་པར་བྱ་དགོས་སོ། །
ཞེས་གསུངས། གཉིས་པ་ཉན་རང་ཐེག་ཆེན་ལ་ལམ་གང་ནས་འཇུག་ཚུལ་ལ་གཉིས། ཀུན་མཁྱེན་ཆོས་ཀྱི་རྒྱལ་པོའི་་་་
གསུང་ལས་ཇི་ལྟར་འབྱུང་བ་དང་རྗེས་འཇུག་གིས་བཀྲལ་ཚུལ་ལོ། །དང་པོ་ལ། གྲུབ་པའི་མཐའ་རིན་པོ་ཆེ་དང་། འགྲེལ་
ཆེན་པདྨ་དཀར་པོ་ལས་སོ། །དང་པོ་ནི། དེ་ལས་དེ་ལྟར་ཉན་རང་གི་དགྲ་བཅོམ་དེ་དག་ལྷག་མེད་དུ་འདས་ནས་འགོག་
*་བ་， r
14，
245



པའི་དབྱིངས་ན་ཞུགས་པ་ཡང་། ཉན་རང་རང་གི་ལུགས་ལ་དེ་ནས་རྟག་པར་ཞི་བའི་དབྱིངས་ལས་མི་གཡོ་བར་འདོད་
ལ། ཐེག་ཆེན་པས་ཡས་གཞལ་ན། སྔར་ཚོགས་ཇི་ཙམ་བསགས་པའི་ཡུན་ཞིག་ཞི་བའི་དབྱིངས་སུ་བློའི་འཇུག་པ་ཐིམ་པ་
ཡང་། དེ་ནས་བདེ་བ་ཅན་དང་། མངོན་དགའ་དང་། པདྨོ་ཅན་ལ་སོགས་པ་དག་པའི་ཞིང་དུ་པདྨོའི་སྦུབས་སུ་སྐྱེས་ཏེ་
ལོ་བདུན་དུ་པདྨོ་ཁ་ཟུམ་ནས་གནས་སོ། །དེའང་མ་རིག་པའི་བག་ཆགས་དང་ཤེས་བྱའི་སྒྲིབ་པ་ཕྲ་མོའི་མཐུས་སྐྱེས་པའི་
དུས་ན། ཞིང་དེའི་སངས་རྒྱས་ཀྱི་ཐུགས་རྗེའི་ཉི་མའི་མཐུས། གསུང་ངག་གི་འོད་ཟེར་གྲགས་པ་ལས་པདྨ་ཁ་འབྱེད་ཅིང་
ཏིང་ངེ་འཛིན་གྱིས་སྨྱོས་ཤིང་བརྒྱལ་བ་སློང་བའི་ཚིགས་སུ་བཅད་པ་འབྱུང་བའི་ཚུལ་ནི། དམ་པའི་ཆོས་པདྨ་དཀར་པོ་
ལས། འདི་ལྟར་མྱ་ངན་འདས་པར་གང་བརྗོད་པ། །འཁོར་བའི་སྡུག་བསྔལ་དག་ལས་ཁྱེད་ཐར་ཡང་། །ཁྱེད་ནི་ད་དུང་
མྱ་ངན་ཡོངས་མི་འདའ། །སངས་རྒྱུས་ཐེག་པ་འདི་ནི་བཙལ་བར་གྱིས། །ཞེས་ཐོས་མ་ཐག་ཏུ། ཐེག་པ་ཆེན་པོའི་ལམ་དུ་
འཇུག་པའི་སྤྲོ་བ་སྐྱེས་པས་པདྨོ་ཁ་བྱེ་སྟེ། དེ་བཞིན་གཤེགས་པ་དེའི་དྲུང་དུ་སོང་ནས། གདོད་སེམས་བསྐྱེད་དེ་ལམ་་་
བསྒོམས་པས་སྐུ་ཚེ་དེ་ཉིད་ལ་སངས་རྒྱས་སོ། །དེའང་ལང་ཀར་གཤེགས་པ་ལས། དེ་བཞིན་གཤེགས་པའི་བྱིན་གྱིས་་་་
བརླབས་ཀྱིས་སྐྱེ་བ་ལ་རང་དབང་ཐོབ་པའི་སྒོ་ནས་ཚོགས་གཉིས་ཡོངས་སུ་བསགས་ཏེ། སངས་རྒྱས་ཉིད་འཐོབ་པར་་་་
འགྱུར་རོ་ཞེས་སོ། །དེའང་ལམ་དང་པོ་ཚོགས་ལམ་ཆུང་ངུ་ཁོ་ན་ནས་ཞུགས་ཏེ་ཐེག་ཆེན་ལམ་ལྔ་རྫོགས་པར་བྱེད་དོ། །
འདི་ལ་ཁ་ཅིག་འཕགས་པ་སོ་སོ་སྐྱེ་བོར་ལྷུང་བར་ཐལ་ཏེ་ཚོགས་ལམ་ནས་འཇུག་པའི་ཕྱིར་ཞེས་པའང་མ་གོ་བའི་རྣམ་
འགྱུར་ཏེ། ཚོགས་ལམ་ནས་ལས་དང་པོ་པ་སོ་སོ་སྐྱེ་བོ་ཞུགས་ན་སོ་སོ་སྐྱེ་བོའི་རྒྱུད་དེ་ཉིད་ད་དུང་འཕགས་པ་མ་ཐོབ་་་
པས་སོ་སོ་སྐྱེ་བོའི་ས་ཞེས་བཞག་གི །ཉན་རང་ཞུགས་དུས་གང་ཟག་དེ་འཕགས་པ་ཡིན་ལ། ལས་དང་པོ་དྲན་པ་ཉེར་
གཞག་གི་ཡོན་ཏན་བསྒོམ་པ་ཡིན་ནོ། །དྲན་པ་ཉེར་གཞག་བསྒོམས་པས་སོ་སོ་སྐྱེ་བོར་འགྱུར་ན་ས་བཅུའི་ཚེའང་སོ་སོ་
སྐྱེ་བོར་འགྱུར་བ་རང་སངས་རྒྱས་ཀྱི་ས་ནའང་དྲན་པ་ཉེར་གཞག་ཡོད་པས་སོ་སོ་སྐྱེ་བོར་འགྱུར་བའི་རྐྱེན་ཡོད་དོ། །འོ་
ན་དྲན་པ་ཉེར་གཞག་བསྒོམ་དུས་ཀྱི་ཉན་རང་དེ་ཐེག་ཆེན་འཕགས་པར་ཐལ། འཕགས་པ་ཡིན་པ་གང་ཞིག་ཐེག་ཆེན་
དྲན་པ་ཉེར་གཞག་བསྒོམ་པའི་ཕྱིར་ཞེ་ན། ཐེག་ཆེན་ལ་ལྟོས་ནས་འཕགས་པ་མཚན་ཉིད་པར་མ་གྲུབ་སྟེ། སྤངས་རྟོགས་
ཐེག་ཆེན་འཕགས་པ་དང་མི་མཉམ་པའི་ཕྱིར་རྟགས་ཟུར་དང་པོ་མི་འགྲུབ་པས་ཐེག་ཆེན་འཕགས་པ་མི་འགྱུར་ཞིང་།
ཐེག་དམན་འཕགས་པ་ཡིན། ཐེན་ཆེན་དྲན་པ་ཉེར་གཞག་སྒོམ་ཡང་ཐེན་ཆེན་འཕགས་པར་མི་འགྱུར་བས་ཁྱབ་པ་ཡང་
མ་གྲུབ་སྟེ། བྱང་ཆུབ་སེམས་དཔའི་སངས་རྒྱས་ཀྱི་ཞིང་སྦྱོང་བར་གསུངས་དུས། བྱང་ཆུབ་སེམས་དཔའ་དེ་ཆོས་ཅན་་་་
རྫོགས་པའི་སངས་རྒྱས་ཡིན་པར་ཐལ་བའི་སྐྱོན་ལ་སོགས་པ་དམིགས་པ་ཡིན་ནོ། །དེ་བས་ན་ཉན་རང་དགྲ་བཅོམ་ཐེག་
ཆེན་ལམ་དུ་འཇུས་དུས་ཐེག་ཆེན་གྱི་ཚོགས་ལམ་ཆུང་ངུ་ནས་འཇུག་དགོས་ཏེ། ཐེག་ཆེན་གྱི་སངས་རྒྱས་དེ་ཐེག་ཆེན་་་་
ལམ་ལྔ་དང་ལྡོག་པ་འགྲུབ་དགོས་པའི་ཕྱིར་རོ། །ཞེས་སོ། གཉིས་པ་ནི། འགྲེལ་ཆེན་པདྨ་དཀར་པོ་ལས། ཉན་རང་་་་ཡས་
འཕགས་པ་དེ་དག་ཐེག་ཆེན་ཚོགས་ལམ་ཆུང་ངུ་ནས་འཇུག་སྟེ། ཐེག་ཆེན་གྱི་སངས་རྒྱས་ཐེག་ཆེན་ལམ་ལྔ་དང་རྗེས་སུ་
འགྲོ་ལྡོག་གི་འབྲེལ་བ་འགྲུབ་དགོས་པའི་ཕྱིར་རོ། །འཕགས་པ་སོ་སོ་སྐྱེ་བོར་ཡང་མི་འགྱུར་ཏེ་སྔར་དགྲ་བཅོམ་ཐོབ་པའི་
246



ཕྱིར་རོ། །ཐེག་ཆེན་འཕགས་པར་ཡང་མི་འགྱུར་ཏེ། མཐོང་ལམ་གྱི་སྤངས་རྟོགས་དང་ནུས་པ་མཉམ་པ་མ་ཐོབ་པའི་ཕྱིར།
ཐེག་ཆེན་ཚོགས་སྦྱོར་སྒོམ་པའི་ཉན་རང་གི་འཕགས་པ་ཡིན་པའི་ཕྱིར་གྱི་རྟགས་ཀྱི་ཐུར་གཉིས་ཀྱིས་ཐེག་ཆེན་འཕགས་
པར་མི་འགྲུབ་སྟེ་ཁྱབ་པ་མེད་དོ། །ཡོད་ན་ས་དང་པོའི་སེམས་དཔའ་སངས་རྒྱས་སུ་སྤྲུལ་དུས་སངས་རྒྱས་ཡིན་པར་ཐལ།
འཕགས་པ་ཡིན་ལ་སངས་རྒྱས་སུ་སྣང་བའི་ཕྱིར་རོ་ཞེས་པ་དང་མཚུངས་སོ། །འདི་དག་གི་རྣམ་བཞག་རྒྱས་པར་ཁོ་བོའི་
བསྟན་བཅོས་རིན་ཆེན་ཐེམ་སྐས་སུ་བལྟ་བར་བྱའོ། །ཞེས་སོ། །གཉིས་པ་རྗེས་འཇུག་གིས་དེ་བཞིན་འཆད་ཚུལ་ནི། སློབ་
དཔོན་བློ་གྲོས་མཐའ་ཡས་ཀྱིས། ཉན་རང་ཐེག་ཆེན་གྱི་ས་ལམ་དུ་གནས་སྐབས་གང་ཙམ་ནས་འཇུག་ཅེ་ན། དོན་འདི་་
མདོ་རྒྱུད་ཕལ་ཆེར་ལས་གསལ་བར་བཤད་པ་མི་སྣང་བས། རྣམ་སྣང་མངོན་བྱང་ལས། མོས་པས་སྤྱོད་པ་ཡི་ནི་ས། །
སེམས་གསུམ་རྣམ་པར་བསྒོམ་བྱས་ནས། །ཕ་རོལ་ཕྱིན་པ་དྲུག་རྣམས་དང་། །བསྡུ་བའི་དངོས་པོ་བཞི་དག་གིས། །མོས་་
པའི་ཨ་ནི་མཚུངས་པ་མེད། །ཅེས་མོས་སྤྱོད་ཀྱི་སར་འཇུག་གནས་ལྡང་བའི་སེམས་གསུམ་སྒོམ་པས་ལྡང་བའི་སེམས་་་
སྙིང་རྗེ་ཆེན་པོས་ཕར་ཕྱིན་དྲུག་དང་བསྡུ་དངོས་བཞི་ལ་སྤྱོད་པར་བཤད་པ་སྟེ། མོས་སྤྱོད་ནས་ཐེག་ཆེན་གྱི་ལམ་དུ་་་་
འཇུག་པར་གསུངས་པ་འདི་ཉིད་ངེས་པའི་དོན་དུ་གཟུང་བར་བྱའོ། །ཞེས་སོ། །གསུམ་པ་ནི། ཀུན་མཁྱེན་ཆོས་ཀྱི་རྒྱལ་པོ་
ཡབ་སྲས་ཀྱི་བཞེད་པས་འཁོར་བ་ལ་མཐའ་མེདཔའི་ཚུལ་ཉིད་གསལ་བར་གསུངས་ཏེ་རྒྱས་པར་རྒྱུད་འགྲེལ་ཆེན་མོ་་་
ཕྱོགས་བཅུའི་མུན་སེལ་ལེགས་བཤད་ཉི་ཟླའི་སྤྲིན་གྱི་སྣང་བ་ལས་གསུངས་པས་དེར་བལྟའོ། །ཐེག་པ་མཆོག་གི་མཛོད་་་
ལས་འོད་གསལ་རྡོ་རྗེ་རྩེ་མོའི་ལུགས་ཀྱི་འཁོར་བ་ལ་མཐའ་ཡོད་མེད་ཀྱི་རྣམ་པར་བཞག་པ་གསུངས་པ་ནི། ཐེག་པ་ཐ་་
དད་པའི་ཕྱིར་དང་ཡང་དག་པའི་ཤེས་རབ་ཀྱི་མིག་གིས་བལྟས་ནས་འདི་དང་འགལ་བའི་སྐྱོན་དུ་མི་བསམ་མོ། །གསུམ་
པ་གྲོགས་ཀྱི་ཁྱད་པར་ཐབས་ཀྱི་རང་བཞིན་ནི། རང་བཞིན་དང་ནི། ཞེས་གསུངས། འདིར་ལམ་ཤེས་ཀྱི་རང་བཞིན་ཉོན་
མོངས་མི་སྤང་པའི་མཐའ་དཔྱད་པ་ལ་གཉིས། ་མི་ཕམ་འཇམ་པའི་དབྱངས་ཀྱིས་ཇི་ལྟར་གསུངས་པ་དང་། དེ་ཡི་་་་་
དགོངས་པ་བཞིན་ཕར་ཕྱིན་ཊིཀྐ་མི་ཕམ་ཞལ་ལུང་ལས་འཆད་ཚུལ་ལོ། །དང་པོ་ནི། དེ་ཉིད་ཀྱིས། དེ་ཡང་རང་བཞིན་གྱི་
ཉོན་མོངས་དེ་སྙིང་རྗེ་ལ་བཏགས་པའམ། ཐབས་ལ་མཁས་པས་ཀྱང་མི་སྤང་སྟེ། ཉོན་མོངས་པ་ལ་གཉིས། འཁོར་བར་་
འཆིང་བྱེད་དང་།: བག་ལ་ཉལ་གྱི་ངོ་བོ་གཉིས་ལས་དང་པོ་འཕགས་པ་ལ་མེད། ་གཉིས་པ་ཡོད་ཀྱང་བྱང་ཆུབ་ཀྱི་ཡན་་་
ལག་ཏུ་འགྱུར་བ་སྟེ། མཐོང་ལམ་ཐོབ་ཀྱང་ཟག་མེད་ཀྱི་ལས་དང་། ས་སོ་སོའི་སྤང་བྱ་དེ་རང་དབང་དུ་བསྒྱུར་ནས། དེ་
ཆེད་དུ་ཉན་ཐོས་ལྟར་མི་སྤང་སྟེ། སྲིད་པར་སྐྱེ་བའི་རྒྱུར་ཡོངས་སུ་བཟུང་ནས། ་ ་དུག་སྨན་དུ་བསྒྱུར་བ་བཞིན་ཉོན་་་་
མོངས་པ་བྱང་ཆུབ་ཀྱི་ཡན་ལག་ཏུ་བྱེད་པའི་ཐབས་ལ་མཁས་ཏེ། ་ཐབས་མཁས་དང་ཤེས་རབ་ཀྱིས་ཟིན་པས་ཉོན་་་་་
མོངས་རང་མཚན་མིན་ཏེ་སངས་རྒྱས་ཀྱི་ཆོས་འགྲུབ་པ་ལ་ཕན་པས་སོ། །ཞེས་གསུངས། གཉིས་པ་ནི་མི་ཕམ་ཞལ་ལུང་
ལས། དེས་ན་སྐབས་འདིའི་རང་བཞིན་ཉོན་མོངས་མི་སྤང་བའི་དོན་ཉོན་སྒྲིབ་མཚན་ཉིད་ཐར་འདོད་པ་ནི། དམན་་་་
ལམ་སྔོན་སོང་གི་བྱང་འཕགས་ལ་ལམ་ཤེས་ཀྱི་ཡན་ལག་མེད་པ་དང་། ཁྱད་པར་དག་པ་གསུམ་དུ་ལམ་ཤེས་ཀྱི་ཡན་་་་་
ལག་མ་ཚང་བ་སོགས་ཀྱི་སྐྱོན་གནས་ཤིང་། ཤེས་སྒྲིབ་ལ་འདོད་པ་ཡང་གཉེན་པོའི་ཚོགས་སྒྲུབ་དང་། རྩེ་སྦྱོར་ཆེད་དུ་མི་
247



བསྒོམ་པར་ཁས་ལེན་པ་སོགས་ཀྱི་ལུགས་སུ་སྣང་ཞིང་། བག་ལ་ཉལ་ཞིག་ལ་འདོད་པ་ཡང་སྔ་མ་གཉིས་ཀྱི་སྐྱོན་ལས་མ་
འདས་ཤིང་། གཞན་དག་ཉོན་སྒྲིབ་སྤང་བྱའི་གཙོ་བོར་མི་བྱེད་པར་འཆད་པ་ཡང་སྔ་མའི་སྐྱོན་ལས་མ་འདས་ཤིང༌། ་
ཁྱད་པར་རང་དོན་དུ་སྤང་བྱའི་གཙོ་བོར་མི་བྱེད་པ་སོགས་ལ་འཆད་པ་ཡང་། འོ་ན། སྤང་བྱ་སྒྲིབ་པ་གཉིས་ཀ་ཆེད་དུ་
མི་སྤང་བ་དང་། གཉེན་པོའི་ལམ་ཐམས་ཅད་ཆེད་དུ་མི་བསྒོམ་པར་ཁས་ལེན་དགོས་པ་སོགས་སྐྱོན་མཐའ་ཡས་སོ། །
དེས་ན་བློ་གྲོས་རྒྱ་མཚོས་ཞུས་པའི་མདོ་ལས། བཅོམ་ལྡན་འདས་ཉིད་ཀྱིས་བློ་གྲོས་རྒྱ་མཚོ་མཚམས་སྦྱོར་བ་ཐམས་ཅད་
ལས་ཤིན་ཏུ་གྲོལ་བ་ཡང་སྲིད་པར་སྐྱེ་བ་ལེན་པ་གང་ཡིན་པ་འདི་ནི། བྱང་ཆུབ་སེམས་དཔའ་རྣམས་ཀྱི་སྙིང་རྗེ་ཆེན་པོ་
སྟེ་ཐབས་ལ་མཁས་པ་དང་སོགས་ཀྱིས་སྙིང་རྗེའི་རང་བཞིན་བསམ་བཞིན་སྲིད་པར་འཇུག་པའི་དགེ་བའི་ཆོས་བརྒྱུད་
ལ་ཉོན་མོངས་པའི་མིང་གིས་བཏགས་པར་བསྟན། བཅོམ་ལྡན་འདས་དགེ་བའི་རྩ་བ་ལགས་ན། རྒྱུ་ཅིའི་སླད་དུ་ཉོན་་་་
མོངས་པ། ཞེས་བགྱི་སོགས་ཀྱི་དྲི་བ་དང་དྲིས་ལན་གྱི་ཚུལ་དུ་ཁམས་གསུམ་དུ་སྦྱོར་བའི་བྱེད་པ་མཚུངས་པའི་སྒོ་ནས་་་
ཉོན་མོངས་སུ་བཏགས་པར་བསྟན། ཇི་སྲིད་ཁམས་གསུམ་པོ་ཀུན་ཏུ་སྦྱོར་བས་ཡིད་ཀྱི་སེམས་ཉེ་བར་ཉོན་མོངས་པ་ནི་
མ་ཡིན་ནོ། ཞེས་ཉོན་མོངས་པ་མིན་པར་བསྟན། བློ་གྲོས་རྒྱ་མཚོ་མཚམས་སྦྱོར་བ་ཐམས་ཅད་ལས་ཤིན་ཏུ་གྲོལ་བ་ཡང་
སྲིད་པར་སྐྱེ་བ་ལེན་པ་གང་ཡིན་པ་འདི་ནི། བྱང་ཆུབ་སེམས་དཔའ་རྣམས་ཀྱི་སྙིང་རྗེ་ཆེན་པོ་སྟེ་ཐབས་ལ་མཁས་པ་་་་
དང༌། ཤེས་རབ་ཀྱིས་ཡོངས་སུ་ཟིན་པས་ཀུན་ནས་ཉོན་མོངས་པ་དག་གིས་ཀྱང་མི་གནོད་ལ་ཉོན་མོངས་པའི་འཆིང་བ་
ཐམས་ཅད་ལས་གྲོལ་བར་བྱ་བའི་ཕྱིར། སེམས་ཅན་ལ་ཆོས་ཀྱང་སྟོན་ཏོ། །ཞེས་སོགས་གསུངས་པའི་དགོངས་པ་ལྟར་་་
སྙིང་རྗེའི་དབང་གིས་འཁོར་བ་ཇི་སྲིད་བར་སེམས་ཅན་གྱི་དོན་ལ་འཇུག་པའི་ཐབས་ཀྱི་བྱེད་པ་ནི་ཉོན་མོངས་དང་་་་
ཆོས་མཚུངས་པས་དེར་བཏགས་པ་ཉིད་དེ། དེའི་དགོས་པ་ཡང་། སྤྱིར་སོ་སྐྱེའི་ཆགས་བྲལ་རྣམས་འོག་སའི་ཉོན་མོངས་
སྤངས་ཀྱང་གོར་སའི་ཉོན་མོངས་མ་སྤངས་པས་སྲིད་པོར་དབང་མེད་དུ་མཚམས་སྦྱར་སྦྱོར་ལ། བྱང་སེམས་འཕགས་་་་
པས་རེ་ཞིང་ཉོན་མོངས་མ་སྤངས་ཀྱང་དེའི་དབང་གིས་མི་སྐྱེ་བར། · ཐབས་སྙིང་རྗེའི་སྟོབས་ཀྱིས་སྲིད་པར་རང་དབང་།
དུ་འཇུག་པའི་ཐབས་མཁས་དང༌། བྱེ་བྲག་ཉན་རང་རྣམས་གཞན་དོན་དུ་སྲིད་པར་འཇུག་འདོད་ཀྱི་བློ་དུག་ལྟར་སྤོང་
བས་ཐབས་ལ་མི་མཁས་པ་དང་། །བྱང་ཆུབ་སེམས་དཔའ་རྣམས་སྲིད་པ་ཇི་སྲིད་བར་བསམ་བཞིན་འཁོར་བ་འཇུག་་་
པའི་ཐབས་ལ་མཁས་པ་དང་། ཁྱད་པར་ཉན་རང་དགྲ་བཅོམ་པ་རྣམས་འཁོར་བར་འཇུག་པའི་རྒྱུ་ཉོན་མོངས་ཟད་
པར་སྤངས་པས་རེ་ཞིག་ཞི་མཐར་ལྷུང་ལ་བྱང་སེམས་དག་པ་ལ་གནས་པ་རྣམས་ཀྱི་ཉོན་མོངས་ཟད་པར་སྤངས་ཀྱང་་
ཞི་མཐར་མི་གནས་པར་སྙིང་རྗེའི་དབང་གིས་བསམ་བཞིན་སྲིད་པར་འཇུག་པའི་ཐབས་ལ་མཁས་པའི་ཆེ་བ་རྟོགས་་་
པའི་དགོས་པ་ཡོད་པའོ། །དེ་ལ་ཉན་རང་རྣམས་ནི་རེ་ཞིག་ཐབས་ལ་མི་མཁས་པས་སྙིང་རྗེ་དང་བྲལ་ཏེ་སྲིད་པར་་་་་
འཇུག་འདོད་ཀྱི་བློ་དུག་ལྟར་སྤོང་བས་ཞི་མཐར་ལྷུང་ལ། ་ ནམ་ཞིག་ཐེག་ཆེན་གྱི་རིགས་སད་སྟོབས་ཀྱིས་སྙིང་རྗེའི་་་་
ཐབས་མངོན་དུ་གྱུར་མ་ཐག་བྱང་ཆུབ་ཏུ་སེམས་བསྐྱེད་དེ་ཐེག་ཆེན་གྱི་ལམ་དུ་ཞུགས་ཤིང་གཞན་དོན་དུ་བསམ་བཞིན་
སྲིད་པར་འཇུག་པ་སོགས་ཇི་སྐད་བཤད་པའི་ལམ་ཤེས་ཀྱི་ཆི་བ་རྫོགས་པར་འགྱུར་བ་སོགས་ཀྱི་གནད་དོན་ཟབ་མོ་་་་
248



རྣམས་ནི་ས་ཆེན་སེམས་དཔའི་སྤྱོད་ཡུལ་ལས་ཇི་བཞིན་མཁྱེན་དཀའ་བར་སྣང་ངོ༌། །ཞེས་སོ། །གསུམ་པ་བྱེད་པ་རྫོགས་
པའི་ཡན་ལག་ནི། དེ་ཡི་ལས་ཞེས་གསུངས། གཉིས་པ་ལམ་ཤེས་དངོས་ལ། ལམ་གསུམ་དམིགས་མེད་དུ་མཁྱེན་པའི་་་་་
མངོན་རྟོགས་མཐོང་ལམ་ལམ་ཤེས་དང་། མཐོང་ཟིན་སྒོམ་པའི་མངོན་རྟོགས་སྒོམ་ལམ་བཤད་པ་གཉིས། དང་པོ་ལ།
འཕགས་པ་ཉན་ཐོས་ཀྱི་ལམ་ཤེས་པའི་ལམ་ཤེས་དང་ཤེས་བྱ་རང་རྒྱལ་གྱི་ལམ་ཤེས་པའི་ལམ་ཤེས་དང་། ཐེག་ཆེན་བྱང་
སེམས་ཀྱི་ལམ་ཤེས་པའི་མཐོང་ལམ་ལམ་ཤེས་དང་གསུམ། དང་པོ་ལ་དངོས་དང་། དེའི་རྒྱུ་ངེས་འབྱེད་ཆ་མཐུན་གཉིས།
དང་པོ་ལ། ཤེས་བྱ་ཉན་ཐོས་ཀྱི་ལམ་ངོས་བཟུང་བ་དང་དེ་མི་དམིགས་པར་མཁྱེན་པའི་ལམ་ཤེས་གཉིས། །དང་པོ་ནི།
ལམ་ཤེས་སོགས་རྐང་པ་གཉིས་དང་ཕྱེད། གཉིས་པ་དེ་མི་དམིགས་པར་ཤེས་པའི་ལམ་ཤེས་ནི། མི་དམིགས་སོགས་རྐང་
པ་ཕྱེད་གཉིས། འདིར་ཤེས་བྱ་ཉན་ཐོས་ཀྱི་ལམ་ལས་འཕྲོས་ཏེ་ཉན་ཐོས་ཀྱི་ཐེག་པའི་ལམ་གྱི་རྣམ་པར་བཞག་པ་ནི། །
ཀུན་མཁྱེན་ཆོས་ཀྱི་རྒྱལ་པོ་ཀློང་ཆེན་རབ་འབྱམས་ཀྱིས་གྲུབ་པའི་མཐའ་རིན་པོ་ཆེ་ལས། ཉན་ཐོས་ཀྱི་ལམ་ནི་འཁོར་་་
བའི་སྡུག་བསྔལ་གྱིས་སྐྱོ་ནས་རང་དོན་དུ་གྲོལ་བ་གཉེར་བ་ཡིན་ལ། དེའང་ལམ་ལ་འཇུག་ཚུལ་ནི། མཛོད་ལས། ཚུལ་་་
གནས་ཐོས་དང་བསམ་ལྡན་པས། །སྒོམ་པ་ལ་ནི་རབ་ཏུ་སྦྱོར། །ཅེས་པས། དང་པོ་སོ་སོར་ཐར་པའི་རིགས་བདུན་གང་་
ཡང་རུང་བའི་ཚུལ་ཁྲིམས་ཀྱིས་རྒྱུད་སྡོམ་པར་བྱེད་དོ། །རིགས་བདུན་ནི་དགེ་སློང་ཕ་མ་གཉིས། དགེ་ཚུལ་ཕ་མ་གཉིས།
དགེ་སློབ་མ་སྟེ་རབ་ཏུ་བྱུང་བ་ཕྱོགས་ཀྱི་ལྔ་དང་། དགེ་བསྙེན་ཕ་མ་གཉིས་ཏེ་ཁྱིམ་པ་ཕྱོགས་ཀྱི་སྡོམ་པ་དང་བསྡོམས་་་
པས་བདུན་ནོ། །བསྙེན་གནས་ནི་དུས་རེས་འགའ་བ་ཡིན་པས་ཡོན་ཏན་གྱི་རྟེན་དུ་མ་བཞག་གོ །དེ་ལྟར་ཚུལ་ཁྲིམས་ལ་
གནས་པ་དེས། ཕུང་པོ་དང༌། ཁམས་དང༌། སྐྱེ་མཆེད་དང་། རྟེན་འབྲེལ་བཅུ་གཉིས་དང་། གནས་དང་གནས་མ་ཡིན་པ་
དང་། དབང་པོ་ལ་མཁས་པར་བྱེད་དོ། །དེ་ནས་ལམ་བསྒོམ་པ་ལ་འཇུག་སྟེ། གཙོ་ཆེར་བདེན་པ་བཞིའི་སྒོ་ནས་བླང་་་་་
དོར་དུ་བྱེད་དོ། །དེའང་སྡུག་བསྔལ་གྱི་བདེན་པ་ནད་དང་འདྲ་བ་ལུས་ངག་ཡིད་གསུམ་ལ་ཕྱིའམ་ནང་གི་རྐྱེན་གྱིས་་་་་་
བསླངས་པས་ཟུག་རྔུ་ཡིད་དུ་མི་འོང་བ་ནད་དང་འཚོ་བ་ལ་སོགས་པ་སྣ་ཚོགས་པ་དང་། དེས་མཚོན་པ་འཁོར་བའི་་་་
དུས་ཀྱི་ཕུང་པོ་ལྔ་ཉེ་བར་ལེན་པ་དང་བཅས་པ་སྤང་བའི་ཕྱིར་ནན་ཏན་ལ་འཇུག་པའི་རང་བཞིན་ཤེས་པ་ལ་འཇུག་གོ།
ཀུན་འབྱུང་ནི་ནད་ཀྱི་རྒྱུ་དང་འདྲ་བ་འདུ་བྱེད་པའི་ལས་ཏེ་རི་མོ་མཁན་གྱི་རྣམ་པ་སྡུག་བསྔལ་བསྐྱེད་པའི་རྒྱུ་དུག་་་་
གསུམ་ལ་སོགས་པ་རྣམས་སྤོང་བ་ལ་འཇུག་གོ །འགོག་པའི་བདེན་པ་ནད་ལས་གྲོལ་བའི་བདེ་བ་ལྟ་བུ་འཁོར་བའི་་་་་
འོབས་སམ་རིམས་ནད་ལས་གྲོལ་བའི་དགའ་བ་ཅན་འབྲས་བུ་དམ་པ་འཐོབ་པར་བྱ་བ་ལ་འབད་དོ། །ལམ་གྱི་བདེན་པ་
སྨན་དང་འདྲ་བ་སྡུག་བསྔལ་གྱི་ནད་ལས་གྲོལ་བར་བྱ་བའི་ཕྱིར་བསྒོམ་པ་ལ་འཇུག་སྟེ། རྒྱུད་བླ་མར། ནད་ནི་ཤེས་བྱ་་་
ནད་ཀྱི་རྒྱུ་ནི་སྤང་བྱ་ལ། །བདེ་གནས་ཐོབ་ཕྱིར་སྨན་ནི་བསྟེན་པར་བྱ་བ་བཞིན། །སྡུག་བསྔལ་རྒྱུ་དང་དེ་འགོག་པ་དང་
དེ་བཞིན་ལ། །ཤེས་བྱ་སྤང་བྱ་རིག་པར་བྱ་ཞིང་བསྟེན་པར་བྱ། །ཞེས་གསུངས་པ་དང་ཚུལ་གཅིག་གོ །དེ་ཡང་ལམ་སྔ་མ་
་བཞིར་སྡེ་ཚན་བདུན་གྱིས་སྒོམ་པར་བྱེད་དེ། མཛོད་ལས། སྡེ་ཚན་བདུན་ནི་གོ་རིམ་བཞིན། །ལས་ནི་དང་པོ་ས་དག་དང་། །
ངེས་འབྱེད་ཆ་མཐུན་རྣམས་དང་ནི། །བསྒོམ་དང་མཐོང་ལ་རབ་ཏུ་ཕྱེ། །ཞེས་པས། ཚོགས་ལམ་ཆུང་དུ་དྲན་པ་ཉེ་བར་
249



གཞག་པོ་བཞི། འབྲིང་པོར་ཡང་དག་པར་སྤོང་བ་བཞི། ཆེན་པོར་རྫུ་འཕྲུལ་གྱི་རྐང་པ་བཞི། སྦྱོར་ལམ་དྲོད་དང་རྩེ་མོར་
དབང་པོ་ལྔ། བཟོད་པ་དང་ཆོས་མཆོག་ཏུ་སྟོབས་ལྔ། མཐོང་ལམ་དུ་བྱང་ཆུབ་ཀྱི་ཡན་ལག་བདུན། སྒོམ་ལམ་དུ་་་་
འཕགས་པའི་ལམ་ཡན་ལག་བརྒྱད་སྒོམ་པར་བྱེད་དོ། །དང་པོ་ནི་ལམ་ཀུན་གྱི་ཐོག་མ་ཚོགས་ལམ་ཆུང་ངུ་སྟེ། དེར་་་
ཞུགས་པའི་ལས་དང་པོ་པས་རང་དང་གཞན་གྱི་ལུས་ལ་ཆགས་པའི་གཉེན་པོར་ལུས་དྲན་པ་ཉེ་བར་གཞུག་པ་བསྒོམ་སྟེ།
དེའང་འདོད་ཆགས་སྤྱིའི་གཉེན་པོ་རང་གཞིན་གྱི་ལུས་དང་སྣང་བ་ཐམས་ཅད་ཀེང་རུས་སུ་བསྒོམས་པས་ཆགས་པ་་་
བཟློག་པ་ནི། མཛོད་ལས། ཀེང་རུས་ཆགས་བཅས་ཐམས་ཅད་ལའོ། །ཞེས་སོ། །བྱེ་བྲག་གི་གཉེན་པོར་རྣམ་པར་བམ་པ་་
དང་། རྣམ་པར་དམར་བ་དང་། རྣམ་པར་འབུས་གཞིག་པ་ལ་སོགས་པའི་འདུ་ཤེས་བརྒྱད་སྒོམ་པར་བྱེད་དོ། །ཆགས་པ་
དང་བྲལ་བ་ན་རེས་འགའི་ལུས་ལ་ལུས་ཀྱི་རྗེས་སུ་ལྟ་བའི་དྲན་པ་ཉེ་བར་བཞག་པས་ཆུ་ཤིང་ལྟར་བསྒོམ་པ་ལ་སོགས་་
པ་བྱེད་དོ། །དེ་ནས་ཚོར་བ་དྲན་པ་ཉེ་བར་གཞག་པ་བསྒོམ་སྟེ། ཚོར་བ་བདེ་བ་སྡུག་བསྔལ་བར་མ་གསུམ་ལ་སྡུག་་་་
བསྔལ་གྱི་འདུ་ཤེས་དང་ཆུ་ཤིང་ལྟར་སྙིང་པོ་མེད་པའི་འདུ་ཤེས་སྒོམ་པར་བྱེད་དོ། །མདོ་ལས། གང་ཅི་ཚོར་ཡང་རུང་སྟེ་
དེ་ཐམས་ཅད་སྡུག་བསྔལ་དུ་རིགས་པར་བྱའོ་ཞེས་སོ། །དེ་ནས་སེམས་དྲན་པ་ཉེ་བར་གཞག་པ་བསྒོམ་སྟེ། དེའང་ཞི་་་
གནས་དང་ལྷག་མཐོང་གི་རྣམ་པས། དབུགས་ཕྱི་ནང་དུ་རྒྱུ་བོ་ལ་སེམས་བཟུང་ནས། རྟོག་པ་ཞི་བ་དང་སེམས་ཀྱི་རྒྱུན་
ཀུན་རྫོབ་ཀྱི་བདེན་པ་ཡིན་ལ། དེའང་བརྟགས་ན་སྐད་ཅིགོ་ཚ་མེད་པ་དོན་དམ་པའི་བདེན་པོ་སྟེ། དེའི་ངང་ལ་བདག་
མེད་པའི་དོན་སྒོམ་པར་བྱེད་དོ། །དེ་ནས་ཆོས་དྲན་པ་ཉེ་བར་གཞིག་པ་བསྒོམ་སྟེ། དེའང་འདུ་བྱེད་དང་རྣམ་པར་ཤེས་
པས་བསྡུས་པའི་ཆོས་ལ། ཕྱི་དང་ནང་གི་བདག་ཉིད་ཐམས་ཅད་ཀྱི་རང་བཞིན་བདག་མེད་པ་ཉིད་དང༌། མི་རྟག་པ་་་
དང་། སྒྱུ་མ་ལྟ་བུ་ལ་སོགས་པ་སྒོམ་པར་བྱེད་དོ། །དེའང་གཟུགས་དང་ཚོར་བ་དང་འདུ་ཤེས་རྣམས་ནི་ལུས་ཚོར་སེམས་
གསུམ་གྱི་སྙིང་པོ་མེད་པ་ལ་སོགས་པ་བསྒོམས་ནས། ། འདུ་བྱེད་རྣམ་ཤེས་གཉིས་ནི་ཆོས་དྲན་པ་ཉེར་གཞག་གིས་་་་་
བསྒོམས་པས། ཕུང་པོ་ལྔས་བསྡུས་ཀྱི་ཆོས་རྣམས་ལ་མངོན་པར་ཞེན་པ་ཉོན་མོངས་པ་རྣམས་ཚུལ་དུ་མས་ལྡོག་པ་ན། །
སྤང་བྱ་རགས་པོ་རྣམས་མགོ་ནོན་ནས་ལམ་གོང་མ་ལ་འཇུག་གོ །དེའང་མཛོད་ལས། ལུས་ཚོར་སེམས་དང་ཆོས་རྣམས་
ལོ། །མཚན་ཉིད་གཉིས་སུ་ཡོངས་བརྟགས་པས། །ཞིས་འབྱུང་བའི་ཕྱིར་སྤྱི་དོང་རང་གི་མཚན་ཉིད་གཉིས་ཀྱང་། རེ་རེ་་་
ཞིང་ལུས་མི་གཙང་བ། ཚོར་བ་སྡུག་བསྔལ་བ། སེམས་མི་རྟག་པ། ཆོས་བདག་མེད་པའི་རང་བཞིན་ཅན་དུ་བསྒོམ་པར་
བྱེ་བ་ཡིན་ནོ། །དེ་ནས་ཚོགས་ལམ་འབྲིང་པོ་སྐྱེས་པ་དེའི་ཚེ་མི་དགེ་བ་མ་སྐྱེས་པ་མི་བསྐྱེད་པར་བྱ་བ་དང་། སྐྱེས་པ་་་་
བསྡམ་པར་བྱ་བ་དང་། དགེ་བ་མ་སྐྱེས་པ་བསྐྱེད་པར་བྱ་བ་དང༌། སྐྱེས་པ་གོང་དུ་འཕེལ་བར་བྱ་བའི་ཕྱིར་བརྩོན་་་་་
འགྲུས་རྩོམ་ཞིང་སྒོམ་པར་བྱེད་དོ། །དེས་ནི་མི་དགེ་བའི་ཕྱོགས་ཐམས་ཅད་ཡང་དག་པར་སྤོང་བའི་ཕྱིར་ཡང་དག་པར་
སྤོང་བ་ཞེས་བྱའོ། །དེ་ནས་ཚོགས་ལམ་ཆེན་པོ་སྐྱེས་པ་དེའི་ཚེ། འདུན་པ་དང༌། བརྩོན་འགྲུས་དང་། སེམས་དང་།
དཔྱོད་པའི་ཏིང་ངེ་འཛིན་བཞི་སྒོམ་པར་བྱེད་དོ། །དེའང་རིམ་པ་ལྟར། ཀུན་རྫོབ་བམ་དོན་དམ་པའི་དགེ་བའི་དམིགས་ ་
པ་ལ་རྩེ་གཅིག་ཏུ་འདུན་པ་བསྐྱེད་ནས་བསྒོམ་པ་དང་།： དེ་ཉིད་ཀྱི་རིང་ལ་རབ་ཏུ་བརྩོན་པས་རྒྱུན་བསྲིང་བ་དང་། །
250



སེམས་ཀྱིས་རྩེ་གཅིག་ཏུ་བྱེད་པོ་དང་། དཔྱོད་པས་དོན་རབ་ཏུ་འབྱེད་པའི་སྒོ་ནས་སྒོམ་པར་བྱེད་དོ། །དེ་ལས་བསམ་་་
གཏན་གྱི་སེམས་ཅི་རིགས་སུ་གྲུབ་པས་རྫུ་འཕྲུལ་གྱི་ཐབས་སམ་ཡན་ལག་འགྲུབ་པའི་ཕྱིར་རྫུ་འཕྲུལ་གྱི་རྐང་པ་ཞེས་བྱའོ། །
།དེ་ནས་སྦྱོར་ལམ་རྒྱུད་ལ་སྐྱེའོ། །དེའང་དྲོད་དང་རྩེ་མོ་གཉིས་སུ་དབང་པོ་ལྔ་སྒོམ་པར་བྱེད་དོ། །དེའང་དད་པ་དང་་་་
བརྩོན་འགྲུས་དང་། དྲན་པ་དང་། ཏིང་ངེ་འཛིན་དང༌། ཤེས་རབ་ཀྱི་དབང་པོ་ལྔའོ། །དེའང་བདེན་པ་བཞིའི་རྣམ་པ་་་
བཅུ་དྲུག་ལ་དད་པས་ཡིད་ཆེས་པའི་ཚུལ་གྱིས་བསྒོམ་མོ། །བརྩོན་འགྲུས་ཀྱིས་སྤྲོ་བ་དང་། དྲན་པས་དམིགས་རྣམ་གྱི་་་
རྟོགས་པ་མ་བརྗེད་པ་དང་། ཏིང་ངེ་འཛིན་གྱིས་དམིགས་པ་ལ་སེམས་རྩེ་གཅིག་ཏུ་འཛིན་པ་དང་། – ཤེས་རབ་ཀྱིས་་་་
དམིགས་རྣམ་འབྱེད་པའི་ཚུལ་གྱིས་བསྒོམ་པའོ། །དེའང་མཛོད་ལས། དེ་ནི་བདེན་བཞིའི་སྤྱོད་ཡུལ་ཅན། །རྣམ་ཐ་བཅུ་་
དྲུག་དྲོ་བ་ལས། །རྩེ་མོ་དེ་ཡང་དེ་དང་འདྲ། །ཞེས་སོ།: །བཅུ་དྲུག་གང་ཞེ་ན། མི་རྟག་པ། སྡུག་བསྔལ་བ། སྟོང་པ། བདག་
མེད་པ་སྟེ་སྡུག་བསྔལ་གྱི་བདེན་པའི་རྣམ་པ་བཞི་དང་། རྒྱུ་དང་། ཀུན་འབྱུང་བ། རབ་ཏུ་སྐྱེ་བ། རྐྱེན་གྱི་ངོ་བོ་ཉིད་དེ་་་
ཀུན་འབྱུང་གི་བཞི་དང་། བདག་མེད་པ། ཞི་བ། གྱ་ནོམ་པ།: དབེན་པ་སྟེ་འགོག་པའི་བཞི་དང་། ལམ་དང་། རིགས་པ།
བསྒྲུབ་པ། ངེས་པར་འབྱིན་པ་ནི་ལམ་གྱི་རྣམ་པ་བཞིའོ། །དེ་ནས་བཐོད་པ་དང་ཆོས་མཆོག་གཉིས་སུ་སྟོབས་ལྔ་སྒོམ་་་
པར་བྱེད་དེ། དེའང་ཉོན་མོངས་པ་འཇོམས་པ་ལ་ནུས་པ་ཁྱད་པར་དུ་འགྱུར་བའི་ཆ་ནས་སྟོབས་ཞེས་བྱ་སྟེ། བསྒོམ་་་་
ཚུལ་དབང་པོ་དང་མཐུན་ནོ།།བདེན་བཞིའི་རྣམ་པ་བསྒོམ་ཚུལ་ནི་དེ་ཉིད་ལས། དེ་ལས་བཟོད་པ་ཡང་སྐྱེ་སྟེ། རྣམ་་་་
གཉིས་དེ་བཞིན་ཞེས་པས་གནས་སྐབས་སུ་འདོད་པའི་སྡུག་བསྔལ་གྱི་རྣམ་པ་བཞི། - གོང་མའི་ཁམས་གཉིས་ཀྱི་སྡུག་་་་
བསྔལ་གྱི་རྣམ་པ་ཆེན་གཅིག་ཏུ་བྱས་ཏེ་བཞི་དང་བསྡོམས་པས་བརྒྱད་དུ། དེ་བཞིན་དུ་ཀུན་འབྱུང༌། འགོག་པ་ལམ་་་
གསུམ་གྱིས་བརྒྱད་བརྒྱད་དེ་སུམ་ཅུ་རྩ་གཉིས་བསྒོམ་པའི་ཚུལ་ལམ། དྲོད་དང་རྩེ་མོ་དང་བཟོད་པ་ཆུང་ངུའི་བར་དུ་་་་
ཚན་པ་བདུན་པོ་བསྡོམས་ཏེ། བགྲངས་པས་རྣམ་པ་ཉིས་བརྒྱ་ཉི་ཤུ་རྩ་བཞིའོ། །བཟོད་པ་འབྲིང་དུ་སུམ་ཅུ་རྩ་གཉིས་ཀྱི་
སྟེང་ནས་ལམ་གྱི་བཞི་བོར་ན་ཉི་ཤུ་རྩ་བརྒྱད་བསྒོམ་མོ། །དེ་ནས་འདོད་པའི་ལམ་གྱི་བཞི་བོར་ནས་ཉི་ཤུ་རྩ་བཞི་བསྒོམ།
ཡང་ཁམས་གོང་མ་གཉིས་ཀྱི་འགོག་པའི་བཞི་ཐོར་ནས་ཉི་ཤུ་བསྒོམ། དེ་ནས་འདོད་པའི་འགོག་པའི་བཞི་བོར་ནས་་་་་
བཅུ་དྲུག་བསྒོམ། ཡང་གོང་མའི་ཀུན་འབྱུང་གི་བཞི་བོར་ནས་བཅུ་གཉིས་བསྒོམ། དེ་ནས་འདོད་པའི་ཀུན་འབྱུང་གི་་་
བཞི་བོར་ནས་བརྒྱད་བསྒོམ་མོ། །ཡང་གོང་མའི་སྡུག་བསྔལ་གྱི་བཞི་བོར་ནས་བཞི་བསྒོམ་མོ། །དེ་ལྟར་འདོད་པའི་སྡུག་
བསྔལ་གྱི་རྣམ་པ་བཞི་བསྒོམ་དུས། གང་ཟག་གི་རིགས་གཉིས་ཏེ། སྲེད་པ་དང་། ལྟ་བ་ཤས་ཆེ་བའོ། །དང་པོ་ནི་འདོད་
པའི་བདེན་པ་བཞིའི་འགོག་ལམ་གང་རུང་བོར་ནས་གསུམ་བསྒོམ། དེ་ནས་ཐ་མ་གཉིས་བོར་ནས་སྡུག་ཀུན་གཉིས་་་་
བསྒོམ། དེ་ལའང་ངའོ་སྙམ་པའི་ང་རྒྱལ་གྱིས་ཉམས་པ་དང་། སྙོམ་ལས་འཛིན་པའི་ལེ་ལོས་ཉམས་པའི་རིགས་གཉིས་་་
ལས། དང་པོ་དེས་མི་རྟག་པའི་རྣམ་པ་ལན་གཉིས་བསྒོམས་པས་བཟོད་པ་འབྲིང་རྫོགས་སོ། །དེ་ལྟར་བཟོད་པ་འབྲིང་་
གི་གནས་སྐབས་སུ་དོར་བ་རྣམས་ཕུད་དེ། ལྷག་མ་བསྒོམ་པ་རྣམས་བགྲངས་པས་བརྒྱ་རྩ་བཅུ་དགུ་འོང་པ་ནི་གདགས་
པ་ལས། སྐད་ཅིག་མ་བརྒྱ་རྩ་བཅུ་དགུ། ཞེས་སོ། །དེ་ནས་མི་རྟག་པའི་རྣམ་པ་ལན་ཅིག་བསྒོམས་པས་བཟོད་པ་ཆེན་པོ་
251



རྫོགས་སོ། །དེ་ནས་ལན་ཅིག་བསྒོམས་པས་ཆོས་མཆོག་རྫོགས་སོ། །དེ་ནས་མི་རྟག་པ་མཐོང་བ་སྡུག་བསྔལ་ལ་ཆོས་ཤེས་
པའི་བཟོད་པ་སྐྱེའོ། །ཡང་ལེ་ལོས་ཉམས་པ་དེས། སྡུག་བསྔལ་གྱི་རྣམ་པ་ལན་གཉིས་བསྒོམས་པས་བཟོད་པ་འབྲིང་་་་་་
རྫོགས་པ་སྔར་དང་འདྲའོ། །གཉིས་པ་ལྟ་བ་ཤས་ཆེ་བའི་རྣམ་པ་དང་པོ་གཉིས་གང་རུང་གཅིག་བོར་ནས་གསུམ་བསྒོམ་
མོ། །དེ་ནས་དང་པོ་གཉིས་བོར་ནས་ཐ་མ་གཉིས་བསྒོམ། དེའང་གཉིས་ལས། བདག་གིར་ལྟ་བ་ཤས་ཆེ་ན་སྟོང་པའི་རྣམ་
པ་ལན་གཉིས་བསྒོམས་པས་བཟོད་པ་འབྲིང་རྫོགས་སོ། །བདག་ཏུ་ལྟ་བ་ཤས་ཆེ་ན། བདག་མེད་པའི་རྣམ་པ་ལ་་་་་
གཉིས་བསྒོམས་པས་བཟོད་པ་འབྲིང་རྫོགས། དེ་བཞིན་དུ་བཟོད་པ་ཆེན་པོ་དང་ཆོས་མཆོག་སྔར་དང་འདྲའོ། །དེ་ལྟར་
སྦྱོར་ལམ་རྫོགས་པའི་རྗེས་ལ། མཐོང་ལམ་སྐད་ཅིག་མ་བཅུ་དྲུག་རིམ་པ་བཞིན་དུ་སྐྱེའོ། །དེའང་དང་པོ་བཅོ་ལྔ་ནི་་་་་
མཐོང་ལམ་ཡིན་ཏེ། མཛོད་ལས། དེ་ལ་སྐད་ཅིག་བཅོ་ལྔ་ནི། མ་མཐོང་མཐོང་ཕྱིར་མཐོང་བའི་ལམ། ཞེས་སོ། །བཅུ་དྲུག་
པ་ནི་བསྒོམ་པའི་ལམ་ཡང་ཡིན་ལ་མཐོང་སྤང་ཐག་སྲིང་བྱེད་ཀྱི་གཉེན་པོའང་ཡིན་ནོ། །དེའང་མཐོང་སྤང་ནི་མཐོང་་་་
ལམ་གྱི་སྤང་བྱ་ཀུན་བརྟགས་ཏེ། དེའང་ངོ་བོའི་སྒོ་ནས་དབྱེ་ན་དྲུག་སྟེ། མཛོད་ལས། སྲིད་པའི་རྩ་བ་ཕྲ་རྒྱས་དྲུག །
འདོད་ཆགས་དེ་བཞིན་ཁོང་ཁྲོ་དང་། །ང་རྒྱལ་མ་རིག་ལྟ་བ་དང་། །ཐེ་ཚོམ་ཡིན་ཏེ་འདི་དྲུག་ཀྱང་། །ཞེས་སོ། །དམིགས་
པ་དང་ཁམས་དང་ལོག་པར་འཇུག་ཚུལ་གྱི་སྒོ་ནས་དབྱེ་ན། ཉན་ཐོས་བྱེ་བྲག་ཏུ་སྨྲ་བས་བདེན་པ་བཞི་ལ་དམིགས་ཏེ།
ཁམས་གསུམ་གྱི་སར། ལྟ་བ་ལྔ་དང་། ལྟ་མིན་ལྔ་སྟེ་བཅུའི་རིམ་པས་ལོག་པར་འཇུག་གོ །ལྟ་བ་ལྔ་ནི་འཇིག་ཚོགས་ལ་ལྟ:
བ། མཐར་འཛིན་པའི་ལྟ་བ། ལོག་པར་ལྟ་བ། ལྟ་བ་ལ་མཆོག་ཏུ་འཛིན་པའི་ལྟ་བ། ཚུལ་ཁྲིམས་དང་བརྟུལ་ཞུགས་ལ་་་་་
མཆོག་ཏུ་འཛིན་པའི་ལྟ་བའོ། །ལྟ་མིན་ལྔ་ནི་འདོད་ཆགས། ཁོང་ཁྲོ། ང་རྒྱལ། མ་རིག་པ། ཐེ་ཚོམ་མོ། །ཇི་ལྟར་འཇུག་ན།
མཛོད་ལས། དེ་དག་བཅུ་དང་བདུན་བདུན་བརྒྱད། །ལྟ་བ་གསུམ་གཉིས་མ་གཏོགས་པ། །ཞེས་པས། ལྟ་བ་གསུམ་ནི།
དང་པོ་གཉིས་དང་ཐ་མ་མ་གཏོགས་ཏེ། གཉིས་ནི་དང་པོ་གཉིས་མི་འཇུག་ལ། གཞན་རྣམས་འཇུག་པས་འདོད་ཁམས་
ན་སུམ་ཅུ་རྩ་གཉིས། ཁམས་གོང་མ་གཉིས་ཁོང་ཁྲོ་ཕྲི་བས་བདེན་བཞིའི་རྣམ་པ་ལ་དམིགས་པ་ཉི་ཤུ་རྩ་བརྒྱུད་དེ་་་་་
བསྡོམས་པས་མཐོང་སྤང་བརྒྱད་ཅུ་རྩ་བརྒྱད་དུ་འདོད་དོ། །དེའང་འདོད་པའི་སྡུག་བསྔལ་གྱི་རྣམ་པ་ལ་དམིགས་ཏེ་་་་
བཅུ་ལོག་པར་འཇུག་ཚུལ་ལ། དངོས་ཀྱི་འཇུག་ཚུལ་ལྔ་དང༌། ལོག་པར་ཞུགས་པའི་དབང་གིས་འཇུག་ཚུལ་ལྔའོ། །དང་
པོ་ནི་འཇིག་ཚོགས་ལ་ལྟ་བས་སྡུག་བསྔལ་གྱི་བདེན་པ་ལ་བདག་དང་བདག་གི་བར་འཛིན་ནོ། །མཐར་འཛིན་པའི་ལྟ་
བས་ཡོད་མེད་རྟག་ཆད་དུ་འཛིན་ནོ། །ལོག་པར་ལྟ་བས་མེད་པར་འཛིན་ནོ། །མ་རིག་པོས་མཚན་ཉིད་མི་ཤེས་བཞིན་དུ་
འཇུག་གོ །ཐེ་ཚོམ་གྱིས་ཕུང་པོ་ལྔ་པོ་དེ་སྡུག་བསྔལ་གྱི་བདེན་པ་ཡིན་མ་ཡིན་ཐེ་ཚོམ་ཟ་བཞིན་དུ་འཇུག་གོ །གཉིས་པ་་
ལྔ་ནི་ལྟ་བ་ལྟ་གཞིར་བྱས་ཏེ། འདོད་ཆགས་ཀྱིས་ལྟ་བ་ལྔ་ལ་ཆགས་ཤིང་ཞེན་པར་བྱེད་དོ། །ང་རྒྱལ་གྱིས་རློམ་ཞིང་་་་
ཁེངས་པར་བྱེད་དོ། །ལྟ་བ་མཆོག་འཛིན་གྱིས་དམ་པར་འཛིན་ཏོ། །ཚུལ་ཁྲིམས་དང་བརྟུལ་ཞུགས་མཆོག་འཛིན་གྱིས་་་
དག་གྲོལ་དུ་འཛིན་ཏོ། །ཁོང་ཁྲོས་ལྟ་བ་ལྔ་དང་མི་མཐུན་པ་བདག་མེད་པའི་ལྟ་བ་ཐོས་པའི་ཚེ་ཁྲོ་བ་བྱེད་དོ། །དེ་བཞིན་
དུ་འདོད་པའི་ཀུན་འབྱུང་དང་། འགོག་པ་གཉིས་ལ་དམིགས་ཏེ། འཇིག་ཚོགས་ལ་ལྟ་བ། མཐར་འཛིན་པ། ཚུལ་ཁྲིམས་
252



དང་བརྟུལ་ཞུགས་མཆོག་འཛིན་གྱི་ལྟ་བ་གསུམ་མ་གཏོགས་པ་ལྷག་མ་བདུན་སྡུག་བསྔལ་དུ་བཤད་པ་ལྟར་ལོག་པར་་་་
འཇུག་ལ། ལམ་བདེན་པ་འཇིག་ཚོགས་ལ་ལྟ་བ་དང་། མཐར་འཛིན་གཉིས་མ་གཏོགས་པོ་ལྷག་མ་བརྒྱད་བཤད་པ་ལྟར་
ལོག་པར་འཇུག་པས་འདོད་པའི་བདེན་བཞི་ལ་བསྡོམས་པས་སུམ་ཅུ་རྩ་གཉིས་སོ། །ཁམས་གོང་མ་གཉིས་སུ་ཁོང་ཁྲོ་ཡ
བོར་ལ་ལྷག་མ་རྣམས་དེ་ལྟར་བརྩིས་པས། དེ་དག་དགུ་དང་དྲུག་དྲུག་བདུན། །ཞེས་ཐོན་པས། ཉི་ཤུ་རྩ་བརྒྱད་དེ་་་་
བསྡོམས་པས་ལྔ་བཅུ་རྩ་དྲུག་དང་། སྔར་གྱི་སུམ་ཅུ་རྩ་གཉིས་དྲིལ་བས་བརྒྱད་ཅུ་རྩ་བརྒྱད་ཡོད་དོ། །མདོ་སྡེ་པ་ལྟར་ན་
འདོད་པའི་སྡུག་བསྔལ་གྱི་བདེན་པ་ལ་བཅུ་དང༌། བདེན་པ་ལྷག་མ་གསུམ་ལ། འཇིག་མཐར་གཉིས་མ་གཏོགས་པའི་ས་
ལྷག་མ་བརྒྱད་འཇུག་པས་སུམ་ཅུ་རྩ་བཞི། ཁམས་གོང་མ་གཉིས་སུ་བདེན་པ་བཞི་ལ་དམིགས་པའི་ཁོང་ཁྲོ་བཞི་རྣམས་
བོར་ནས། སུམ་ཅུ་སུམ་ཅུ་སྟེ་དགུ་བཅུ་རྩ་བཞིར་འདོད་པ་ཡང་གཏན་ལ་དབབ་པ་བསྡུ་བ་ལས། ་ ཀུན་འབྱུང་བ་ལ་ནི་་་
འཇིག་ཚོགས་ལ་ལྟ་བ་དང་། མཐར་འཛིན་པའི་ལྟོ་བ་མ་གཏོགས་པ། ཉོན་མོངས་པ་བརྒྱད་ལོག་པར་འཇུག་པ་ཡིན་ཏེ།།
འགོག་པ་དང་ལམ་གྱི་བདེན་པ་ལ་ཡང་དེ་བཞིན་ནོ་ཞེས་སོ། །མཐོང་སྤང་དེ་དག་གི་སྤོང་ཚུལ་ལ་གཉིས་ལས། ལམ་རིམ་
གྱིས་པས་མཐོང་ལམ་སྐད་ཅིག་མ་བཅོ་ལྔས་མཐོང་སྤང་ལན་བརྒྱད་དུ་སྤོང་སྟེ། ”སྡུག་བསྔལ་ལ་ཆོས་ཤེས་པའི་བཟོད་་་
པས་འདོད་ཁམས་ཀྱིས་སྡུག་བསྔལ་བདེན་པའི་ལོག་ཞུགས་བཅུ་པོ་དངོས་སུ་སྤོང་སྟེ་སྐྱེ་འགྱུར་ལམ་གྱིས་སོ།། །སྡུག་་་་་་
བསྔལ་ལ་ཆོས་ཤེས་པས་བཅུ་བོ་དེ་ཐག་མ་སྲིངས་པའི་ཚུལ་ཀྱིས་སོ། །སྡུག་བསྔལ་ལ་རྗེས་སུ་ཤེས་པའི་བཟོད་པས་ཁམས་
གོང་མ་གཉིས་ཀྱི་ས་སྡུག་བསྔལ་བདེན་པའི་འོག་གཞུང་བ; ་བརྒྱད་པོ་དེ་དངོས་སུ་སྤངས་ལ། * རྗེས་སུ་ཤེས་པས་ཐག་པ་
བསྲིངས་པའི་ཚུལ་གྱིས་སོ། །བདེན་པ་ལྷག་མ་གསུམ་གྱི་སྒོ ་ཚུལ་ཡང་དེ་དང་འདྲ་བ་ཡིན་ནོ། །ལམ་ཅིག་ཅར་བས་་་་
མཐོང་ལམ་སྐད་ཅིག་མ་བཅོ་ལྔས་མཐོང་སྤང་ལན་བཞིར་སྤོང་བའི་ཚུལ་བྱང་ཆུབ་སེམས་དཔའ་དང་མཐུན་ནོ། །མཐོང་
བའི་ལམ་འདིར་བྱང་ཆུབ་ཀྱི་ཡན་ལག་བདུན་ཏེ། དྲན་པ་དང་། ཆོས་རབ་ཏུ་རྣམ་པར་འབྱེད་པ་དང་། བརྩོན་འགྲུས་་་
དང་། དགའ་བ་དང་། ཤིན་ཏུ་སྦྱངས་པ་དང་། ཏིང་ངེ་འཛིན་དང་། བཏང་སྙོམས་ཡང་དག་བྱང་ཆུབ་ཀྱི་ཡན་ལག་གོ །
དེ་ནས་བསྒོམ་པའི་ལམ་སྐྱེ་སྟེ། དེའང་ཆུང་ངུ་དང་། འབྲིང་དང་། ཆེན་པོ་གསུམ་རེ་རེ་ཞིང་། ཆུང་ངུའི་ཆུང་ངུ་། ཆུང་་་
ངུའི་འབྲིང་། ཆུང་ངུའི་ཆེན་པོ། འབྲིང་གི་ཆུང་ངུ་། འབྲིང་གི་འབྲིང་།འབྲིང་གི་ཆེན་པོ། ཆེན་པོའི་ཆུང་ངུ་། ཆེན་པོའི་་་
འབྲིང་། ཆེན་པོའི་ཆེན་པོ་སྟེ་གཉེན་པོ་དགུའི་སྤང་བྱ་ཡང་། ཆེན་པོ་། འབྲིང་། ཆུང་ངུ་གསུམ་ལ་གོ་ལྡོག་པས་ཆེན་པོའི་ས
ཆེན་པོ་ལ་སོགས་པ་དགུར་རྣམ་པར་བཞག་སྟེ། མཛོད་ལས༑ ་ས་དང་ས་འ་ཉེ་རྣམས་དགུ། །དེ་བཞིན་དུ་ནི་ཡོན་ཏན་་་་
རྣམས། །ཆུང་དང་འབྲིང་དང་ཆེ་རྣམས་ཀྱིས། །ཆུང་ངུ་ལ་སོགས་ཐ་དད་ཕྱིར། །ཞེས་སོ། །དེའང་ས་དགུའི་ངོ་བོ་གཉེན་པོ་
སྒོམ་ལམ་དགུར་འཕགས་ལམ་བརྒྱུད་པོ་བསྒོམ་པ་ཡང་། ཡང་དག་པའི་ལྟ་བ་དང་། རྟོག་པ་དང་། ངག་དང་། ལས་ཀྱིས་
མཐའ་དང་། འཚོ་བ་དང་།་རྩོལ་བ་དང་། དྲན་པ་དང་། ཏིང་ངེ་འཛིན་ཡང་དག་འཕགས་པའི་ལམ་ཡན་ལག་བརྒྱད་དོ།།
དེ་བཞིན་དུ་བསམ་གཏན་དང་པོ་དང་། གཉིས་པ་དང་། གསུམ་ཐ་དང་།་བཞི་པ་དང་། གཟུགས་མེད། ནམ་མཁའ་་་་
མཐའ་ཡས་དང་། རྣམ་ཤེས་མཐའ་ཡས་དང་། ཅིང་ཡང་མེད་པ་དང་། ཡོད་མིན་མེད་མིན་གྱི་སྐྱེ་མཆེད་མུ་བཞི་དང་།
253



འགོག་པ་སྟེ་མཐར་གྱིས་གནས་པའི་སྙོམས་པར་འཇུག་པ་དགུ་ལ་སོགས་པ་སྒོམ་པར་བྱེད་དོ། །དེའང་སྐབས་ཁ་ཅིག་ཏུ་
སྤྱི་ལ་དམིགས་ཏེ་མ་ཐོབ་པ་འཐོབ་པར་བྱ་བའི་དོན་དུ་བསྒོམས་པ། ཁ་ཅིག་ཏུ་ཐོབ་པ་རྫོགས་པར་བྱ་བའི་ཕྱིར་བསྒོམས་
པ་ཡིན་ནོ། །ས་དེ་དག་ཏུ་སྤང་བར་བྱ་བའི་དྲི་མའང་ལྷན་ཅིག་སྐྱེས་པའི་རང་བཞིན་ཏེ་གཏན་ལ་དབབ་པ་བསྡུས་པ་
ལས་ལྷན་ཅིག་སྐྱེས་པ་ནི་བྱིས་པ་སོ་སོའི་སྐྱེ་བོ་དང་ཐ་ན་རི་དྭགས་དང་བྱ་རྣམས་ཀྱི་ཡང་ཡིན་ནོ་ཞེས་སོ། །འདི་ལ་ངོ་་་
བོའི་སྒོ་ནས་དབྱེ་ན། འདོད་ཆགས། ཁོང་ཁྲོ། ང་རྒྱལ། མ་རིག་པ་དང་བཞི་སྟེ། མཛོད་ལས། བཞི་ནི་སྒོམ་པས་སྤང་བྱ་ཡིན། །
ཅེས་སོ། །ཁམས་ཀྱི་སྒོ་ནས་དབྱེ་ན། འདོད་པ་ན་བཞི། ཁམས་གོང་མ་གཉིས་སུ་གསུམ་གསུམ་སྟེ་བཅུའོ། །སའི་སྒོ་ནས་་
དབྱེ་ན་འདོད་པའི་ས་ན་བཞི། བསམ་གཏན་པ་བཞི། གཟུགས་མེད་པ་བཞི་སྟེ་བརྒྱད་ན་གསུམ་གསུམ་དུ་དབྱེ་བའི་དགུ་
ཚན་དགུ། དེ་བཞིན་དུ་ང་རྒྱལ་དགུ་ཚན་དགུ། མ་རིག་པ་དགུ་ཚན་དགུ། ་འདོད་པའི་ཁོང་ཁྲོ་དགུ་ཚན་གཅིག་རྣམས་ལ
བསྡོམས་པས། ཉིས་བརྒྱ་དང་ལྔ་བཅུ་རྩ་གཉིས་ཡོད་དེ། མཛོད་ལས། བཞི་ནི་སྒོམ་པས་སྤང་བྱ་ཡིན། །ཁོང་ཁྲོ་མ་གཏོགས་
དེ་དག་ཉིད། །གཟུགས་ཁམས་གཟུགས་མེད་དེ་དང་འདྲ། །ཞེས་སོ། །སྒོམ་སྤང་དེ་དག་ཇི་ལྟར་སྤོང་བའི་ཚུལ་ནི། ས་དེ་་
འགགས་པ་དང་དུས་མཉམ་དུ་སྤོང་བས་འགག་འགྱུར་གྱིས་སྤོང་སྟེ། དེ་ཉིད་ལས། མི་སློབ་སེམས་ནི་སྐྱེ་འགྱུར་བས། །
སྒྲིབ་པ་ལས་ནི་རྣམ་གྲོལ་འགྱུར། །འགག་བར་འགྱུར་བའི་ལམ་གྱིས་ནི། །དེ་ཡིན་སྒྲིབ་པ་རབ་ཏུ་སྤང་། །ཞེས་སོ། །དེའང་
ལམ་ཅིག་ཅར་བས་ནི་ཁམས་གསུམ་གྱི་སྒོམ་སྤང་དྲིལ་ནས་སྤོང་སྟེ། སྒོམ་ལམ་ཆུང་ངུའི་ཆུང་དུ་འགགས་པ་དང༌། སྒོམ་
སྤང་ཆེན་པོའི་ཆེན་པོ་རྒྱུ་མེད་འགགས་པ་དུས་མཉམ་དུ་བྱས་པའི་ཚུལ་གྱིས་སོ། །རིམ་གྱིས་པས་ནི་ས་དགུ་ན་སྒོམ་སྤང་
དགུ་ཡོད་པ་དེ་དག་རིམ་གྱིས་སྤོང་ངོ་། །དེ་ལྟར་སྒོམ་ལམ་རྫོགས་པའི་རྗེས་ལ། འབྲས་བུ་ཟད་པ་ཤེས་པ་དང་། མི་སྐྱེ་བ་
ཤེས་པའི་ཡེ་ཤེས་གཉིས་པོ་དེ་དག་མངོན་དུ་བྱེད་དོ། །དེ་ཉིད་ལས། ཐད་དང་མི་སྐྱེ་ཤེས་པ་ནི། །བྱང་ཆུབ་ཅེས་སོ། །
དེའང་སྡུག་བསྔལ་ཤེས་པར་བྱའོ། །ཀུན་འབྱུང་སྤང་བར་བྱའོ། །འགོག་པ་མངོན་དུ་བྱའོ། །ལམ་རྒྱུད་ལ་བརྟེན་ཏེ་ཞེས་བྱ་
བ་བྱས་པའི་རྣམ་པ་ཅན་དུ་ཤེས་པ་ནི་ཟད་པ་ཤེས་པས་ཏེཎདེ་ཉིད་ལས། ཟད་པ་ཤེས་པ་བདེན་རྣམས་ལ། །ཡོངས་ཤེས་
ལ་སོགས་རྣམས་ལའོ། །ཞེས་སོ། །ཡང་སྡུག་བསྔལ་ཤེས་པར་བྱས་ཟིན་ཤེས་པར་བྱ་བ་གཞན་མེད་པ་ལ་སོགས་པ་ནི་མི་ས་
སྐྱེ་བ་ཤེས་པ་སྟེ། ཡོངས་ཤེས་བྱར་མེད་ཅེས་པ་སོགས། མི་སྐྱེ་བ་ཡི་ངོར་འདོད་དོ། །ཞེས་སོ། །དེ་ལྟར་ཡེ་ཤེས་གཉིས་དང་
ལྡན་པ་དེ་ནི་དགྲ་བཅོམ་པ་སྟེ། ལྷག་བཅས་དང་ལྷག་མེད་གཉིས་སོ། །ལྷག་བཅས་ནི་ཉེ་བར་ལེན་པའི་ཕུང་པོ་རྣམས་མ་
དོར་བས་སྡུག་བསྔལ་གྱི་བདེན་པའི་ལྷག་མ་ཅུང་ཟད་ལུས་པའི་ཕྱིར་ཡུལ་ལ་དབང་བོ་རྣམས་ཤིན་ཏུ་ཆུང་(བརྟག)བར་
བྱེད་པའོ། །ལྷག་བཅས་ཀྱི་རྟེན་ལ་ཤེས་རབ་ཀྱིས་བདག་མེད་རྟོགས་ཏེ་ཁམས་གསུམ་གྱི་སྤང་བྱ་སྤངས་ཀྱང་། བསམ་
གཏན་གྱི་ས་རྫུ་འཕྲུལ་ལ་སོགས་པའི་རྒྱུན་མ་ཐོབ་པའི་ཕྱིར། དགྲ་བཅོམ་པ་རྒྱན་མེད་དང་དེ་དག་ཐོབ་པས་རྒྱུན་ཅན་
རྣམ་ང་གཉིས་སུ་ཡོད་དོ། །གཞན་ཡང་གཉིས་ཏེ། སྤངས་པ་དང་། དབང་པོའི་སྒོ་ནས་དབྱེ་བའོ། །དང་པོ་ནི་དགྲ་བཅོམ་
པ་གཉིས་ཀའི་ཆ་ལས་རྣམ་གྲོལ་དང་། ཤེས་རབ་ཀྱི་ཆ་ལས་རྣམ་གྲོལ་ཏེ་རིམ་པ་ལྟར། ཤེས་རབ་དང་ཏིང་ངེ་འཛིན་གྱི་་
སྟོབས་ཀྱིས་ཁམས་གསུམ་གྱི་ཉོན་མོངས་པའི་སྒྲིབ་པ་དང་། སྙོམས་འཇུག་གི་སྒྲིབ་པ་གཉིས་ལས་གྲོལ་བ་དང་། ཉོན་
254



སྒྲིབ་ལས་གྲོལ་ཡང་སྙོམས་འཇུག་ལས་མ་གྲོལ་བའོ། །ཉོན་སྒྲིབ་ནི་ཀུན་ནས་ཉོན་མོངས་པར་བྱེད་པ་དུག་གསུམ་ལ་་་་
སོགས་པ་ཡིན་ལ། སྙོམས་འཇུག་གི་སྒྲིབ་པ་ནི་ཏིང་ངེ་འཛིན་ལ་བར་དུ་གཅོད་པའི་བྱིང་རྒོད་ལ་སོགས་པའོ། །དེའི་རྒྱུ་སྐྱེ་
བ་ལ་བར་དུ་གཅོད་པའི་སྙོམས་འཇུག་གི་སྒྲིབ་པ་ཏིང་ངེ་འཛིན་གྱི་སྔོན་རོལ་གྱི་སྒྲིབ་པ་དང་། འབྲས་བུ་གནས་པ་ལ་་་་
བར་དུ་གཅོད་པ་ད་ལྟ་བའི་སེམས་གནས་སུ་མི་སྟེར་བ་རྣམས་སོ། །འདི་ཉིད་ཐེག་ཆེན་དང་མིང་གཅིག་ཀྱང་དོན་་་་་
དད་དོ། །དབང་པོའི་སྒོ་ནས་དབྱེ་ན་ཉམས་པའི་ཆོས་ཅན། བདག་གསོད་པའི་ཆོས་ཅན། རྗེས་སུ་བསྲུང་བའི་ཆོས་ཅན།
གནས་པ་ལས་མི་བསྐྱོད་པའི་ཆོས་ཅན། རྟོགས་པའི་སྐལ་བ་ཅན་མི་གཡོ་བའི་ཆོས་ཅན་དང་དྲུག་གོ །དང་པོ་ནི་དབང་
པོ་རྟུལ་པོ་མཐོང་བའི་ཆོས་ཀྱིས་བདེ་གནས་ལས་ཉམས་པའོ། །དེའང་བསམ་གཏན་གྱི་བདེ་བ་ལས་ཉམས་པའོ། །གཉིས་
པ་ནི་དབང་རྟུལ་བདག་གསོད་ན་མི་ཉམས་མི་གསོད་པའོ། །ཚེ་ལོངས་སྤྱོད་དུ་བསྒྱུར་བ་སྟེ་འཆི་བར་སེམས་པའི་ཆོས་་་་
ཅན་ཞེས་བྱའོ། །གསུམ་པ་ནི་དབང་རྟུལ་མྱོས་ན་བདེར་གནས་ལས་ཉམས་ཤིང་མ་མྱོས་ན་མི་ཉམས་པའོ། །དེའང་་་་་
འདོད་ཡོན་གྱིས་སེམས་གཡེངས་མ་གཡེངས་སོ། །བཞི་པ་ནི་དབང་རྟུལ་བདེ་བར་གནས་ལས་ཀྱང་མི་ཉམས་ལ་དབང་་
པོ་སྦྱོང་བའི་སྐལ་བ་ཡང་མེད་པའོ། །ལྔ་པ་ནི་དབང་རྟུལ་བདེར་གནས་ལས་མི་ཉམས་ཤིང་དབང་པོ་སྦྱོང་བའི་སྐལ་བ་་
ཡོད་པའོ། །རྟོགས་པའི་སྐལ་པ་ནི་གོང་མ་འཐོབ་པར་བྱར་ཡོད་པའོ། །དྲུག་པ་ནི་དབང་པོ་རྣོན་པོ་མཐོང་ཆོས་ཀྱི་བདེར་
གནས་ལས་ཉམས་པར་མི་འགྱུར་བའོ། །དེའང་དྲུག་པོ་དེ་དག་འདོད་པའི་ཁམས་ན་ཐམས་ཅད་ཡོད་ལ། གོང་མ་གཉིས་
ན་གནས་པ་ལས་མི་བསྐྱོད་པ་དང་མི་གཡོ་བའི་ཆོས་ཅན་གཉིས་ཡོད་པ་ཡིན་ནོ། །དེ་དག་ནི་ལྷག་ཅས་ཀྱི་རྟེན་བསྟན་་་
པའོ། །ལྷག་མེད་ནི་བུད་ཤིང་ཟད་པའི་མེ་བཞིན་མྱ་ངན་ལས་འདས་དུས་ལུས་མེད་ལ། སེམས་འགག་པའི་ཡེ་ཤེས་་་་
འགོག་པའི་དབྱིངས་སུ་ཞུགས་པར་འདོད་དེ། ཆེད་དུ་བརྗོད་པའི་ཚེམས་ལས། གང་ན་ལུས་མེད་འདུ་ཤེས་འགགས། །
ཚོར་བ་ཐམས་ཅད་བྲལ་གྱུར་ཅིང་། །འདུ་བྱེད་ཉེ་བར་ཞི་བ་དང་། །རྣམ་པར་ཤེས་པ་ནུབ་གྱུར་པ། །ཞེས་སོ། །ཞེས་་་་་་
གསུངས། གཉིས་པ་དེ་ཡི་རྒྱུ་ངེས་འབྱེད་ཆ་མཐུན་ནི་འཕགས་པ་སོགས་རྐང་པ་བཅུ་གཉིས། གཉིས་པ་ཤེས་བྱ་རང་རྒྱལ་
གྱི་ལམ་ཤེས་པའི་ལམ་ཤེས་ལ་རྟེན་རང་རྒྱལ་གྱི་ཆེ་བ་སྤྱིར་བརྗོད་པ་ཤེས་བྱ་རང་རྒྱལ་ལམ་གྱི་ཁྱད་པར་བསྟན་པ། དེ་་་
དམིགས་མེད་དུ་མཁྱེན་པའི་རྒྱུ་ངེས་འབྱེད་བཤད་པའོ། །དང་པོ་ལ། རང་དོན་རྟོགས་པའི་ཡེ་ཤེས་མངོན་དུ་བྱེད་ཚུལ་་
དང་གཞན་དོན་སྒྲ་མེད་ལུས་ཀྱིས་ཆོས་སྟོན་ཚུལ་གཉིས། དང་པོ་ནི། རང་བྱུང་སོགས་རྐང་པ་བཞི། གཉིས་པ་གཞན་་་་
དོན་སྒྲ་མེད་ལུས་ཀྱིས་ཆོས་སྟོན་ཚུལ་ནི། གང་གང་སོགས་རྐང་པ་བཞི། གཉིས་པ་ཤེས་བྱ་རང་རྒྱལ་ལམ་གྱི་ཁྱད་པར་ནི།
གཟུང་དོན་སོགས་རྐང་པ་བཞི། སྐབས་འདིར་ཤེས་བྱ་རང་རྒྱལ་གྱི་ལམ་ལས་འཕྲོས་ཏེ་རང་སངས་རྒྱས་ཀྱི་ཐེག་པའི་་་་
ལམ་གྱི་རྣམ་བཞག་དཔྱིས་ཕྱིན་པ་ནི་ཀུན་མཁྱེན་ཆོས་ཀྱི་རྒྱལ་པོ་དྲི་མེད་འོད་ཟེར་གྱིས་གྲུབ་པའི་མཐའ་རིན་པོ་ཆེ་ལས།
རང་སངས་རྒྱས་ཀྱི་ལམ་ལ་གསུམ་སྟེ། བསེ་རུ་ལྟ་བུ། ཚོགས་ན་སྤྱོད་པ་ཆེ་བ། ཚོགས་ན་སྤྱོད་པ་ཆུང་བའོ། །དང་པོ་ལ་ལྔ་
ལས། རིགས་ཀྱི་ཁྱད་པར་ནི་རང་སངས་རྒྱས་ལ་གསུམ་དུ་ཕྱེ་བའི་དབང་པོ་རྣོན་པོ། རང་རྒྱལ་དང་སྐྱོ་ཤས་ཆེ་བ། གཞན་
དོན་གྱི་སྙིང་རྗེ་ཆུད་པ་བསེ་རུ་ལྟར་གཅིག་པུར་གནས་པ་ལ་དགའ་བའོ། །ཚོགས་བསགས་པའི་ཁྱད་པར་ནི་ཚོགས་ལམ་
255



གྱིས་བསྡུས་པའི་ཚོགས་བསྐལ་ཆེན་བརྒྱ་བསགས་པ་ཡིན་ཏེ། མཛོད་ལས། བསེ་རུ་བསྐལ་པ་བརྒྱ་ཡི་དུས། །ཞེས་སོ། །
དེའང་ཚོགས་བསགས་པའི་རྟེན་དེ་ཉིད་ལ་བྱང་ཆུབ་ཐོབ་པའི་སྐལ་པ་མེད་པར་ཤེས་ནས། སྨོན་ལམ་འགྲུབ་པར་བྱ་་་་
བའི་དོན་དུ་འཇིག་རྟེན་དུ་ཉན་ཐོས་ཀྱི་སྡེ་སྣོད་ལ་ཐོས་བསམ་བྱས་པའི་སྒོ་ནས་མཁས་པར་བྱས་ཏེ། སངས་རྒྱས་མི་་་་་
བཞུགས་ཤིང་ཉན་ཐོས་ཀྱང་མེད་པའི་ཞིང་ཁམས་སུ་སྐྱེ་བར་གྱུར་ཅིག །སྐྱེས་པའི་རྟེན་དེ་ལ་ལམ་གྱི་རྟོགས་པ་རང་བྱུང་
དུ་རྒྱུད་ལ་སྐྱེ་བར་གྱུར་ཅིག །གདུལ་བྱ་ལ་ལུས་ཀྱི་བརྡས་ཆོས་སྟོན་ཅིང་སྒྲའི་སྒོ་ནས་སྟོན་པར་མ་འགྱུར་ཅིག་ཅེས་སྨོན་་
ལམ་གསུམ་འདེབས་སོ། །ལམ་འགྲུབ་པའི་ཁྱད་པར་ནི་རྩ་བ་ཤེས་རབ་ལས། རྫོགས་སངས་རྒྱས་རྣམས་མ་བྱུང་ཞིང་། །
ཉན་ཐོས་རྣམས་ཀྱང་ཟད་པ་ན། །རང་སངས་རྒྱས་ཀྱི་ཡེ་ཤེས་ནི། །རྟེན་པ་མེད་པར་རབ་ཏུ་སྐྱེ། །ཞེས་བཤད་པ་ལྟར། སྐྱེ་
བ་དེའི་འོག་ཏུ་སངས་རྒྱས་དང་ཉན་ཐོས་མེད་པའི་འཇིག་རྟེན་དུ་སྐྱེས་ནས། དུར་ཁྲོད་དུ་སོང་བ་ལས་རུས་པ་མཐོང་མ་
ཐག་འཁོར་བ་ལས་ཡིད་བྱུང་སྟེ། ཀྱེ་མ་རུས་པ་འདི་དག་ཅི་ལས་བྱུང་། རྒ་ཤི་ལས་བྱུང་། རྒ་ཤི་ཅི་ལས་བྱུང་། སྐྱེ་བ་ལས་
བྱུང་ཞེས་པ་ལ་སོགས་པའི་རྟེན་འབྲེལ་ལུགས་འབྱུང་བཅུ་གཉིས་ལ་བརྟགས་པ་དང་། འདི་ལས་ཇི་ལྟར་ཐར་བར་བྱ་་་
སྙམ་པ་ལས། ཡང་མ་རིག་པ་འགགས་ནས་འདུ་བྱེད་འགགས་པ་ནས་རྒ་ཤའི་བར་དུ་འགགས་པར་འགྱུར་བའི་རྟེན་་་་
འབྲེལ་ལུགས་ལྡོག་བཅུ་གཉིས་ཀྱི་རྩ་བ་ཆོད་དོ། །ཆོས་ཐམས་ཅད་རྟེན་ཅིང་འབྲེལ་བར་འབྱུང་བ་ཙམ་དུ་ཤེས་ནས་རྟེན་
འབྲེལ་བཅུ་གཉིས་དང་བདེན་པ་བཞི་ལ་མི་རྟོག་ལ་སོགས་བཅུ་དྲུག་ཙམ་དུ་བསྒོམས་པས་སྦྱོར་ལམ་སྐྱེའོ། །སྦྱོར་ལམ་་་
བཞི་ཉན་ཐོས་ཀྱི་སྐབས་ལྟར་བསྒོམས་པས་བདེན་པ་མངོན་པར་རྟོགས་པའི་མཐོང་ལམ་སྐད་ཅིག་མ་བཅུ་དྲུག་དང་།
སྒོམ་ལམ་བྱང་ཆུབ་སེམས་དཔའ་ལྟར་སྐྱེའོ། །དེའི་རྗེས་ལ་ཟད་པ་ཤེས་པ་དང་མི་སྐྱེ་བ་ཤེས་པའི་ཡེ་ཤེས་གཉིས་པོ་་་་
མངོན་དུ་བྱེད་པ་ཡིན་ནོ། །དེའང་སྟན་ཐོག་གཅིག་ཏུ་ལམ་ལྔ་མངོན་དུ་བྱེད་ཚུལ་བྱང་ཆུབ་སེམས་དཔའ་དང་མཐུན་ཏེ།
མཛོད་ལས། སྟོན་དང་བསེ་རུ་བྱང་ཆུབ་པར། །བསམ་གཏན་མཐར་རྟེན་གཅིག་ལ་ཀུན། །ཅེས་སོ། །གནས་པའི་ཁྱད་པར་
ལ་གཉིས་ལས། སྐུ་གནས་པའི་ཁྱད་པར་ནི་བསེ་རུ་ལྟར་གཅིག་པུར་བཞུགས་ལ། ཐུགས་གནས་པའི་ཁྱད་པར་ནི་རྟེན་་་
འབྲེལ་བཅུ་གཉིས་དང་། ཆོས་སུམ་ཅུ་རྩ་བདུན་དང་། རྣམ་པར་ཐར་པའི་སྒོ་གསུམ་ཡིད་ལ་བྱེད་ཅིང་གནས་པའོ། །རྟེན་
འབྲེལ་བཅུ་གཉིས་ནི། མ་རིག་འདུ་བྱེད་རྣམ་ཤེས་མིང་དང་གཟུགས། །སྐྱེ་མཆེད་དྲུག་དང་རེག་པ་ཚོར་བ་དང་། །སྲེད་་
པ་ལེན་པ་སྲིད་པ་སྐྱེ་བ་དང་། །རྒ་ཤི་ཞེས་བྱ་རྟེན་འབྲེལ་བཅུ་གཉིས་ལགས། །དེའང་མི་ཤེས་པ་ནི་མ་རིག་པའོ། །དེའི་་་
དབང་གིས་འཁོར་བར་ལྟུང་བས་འདུ་བྱེད་དོ། །དེ་ལས་འགྲོ་བའི་ཀུན་གཞི་ལས་མཆེད་པའི་རྣམ་ཤེས་འབྱུང་བས་རྣམ་
པར་ཤེས་པའོ། །དེ་ལས་སོ་སོའི་ཚོར་བ་འདུ་ཤེས་འདུ་བྱེད་དེ་མིང་བཞིའི་ཕུང་པོ་དང་དེ་བརྟེན་པའི་གཟུགས་ཏེ་ཕུང་་་
པོ་ལྔ་ནི་མིང་དང་གཟུགས་སོ། །དེའི་རྟེན་ལ་མིག་དང་། རྣ་བ་དང་། སྣ་དང་། ལྕེ་དང་། ལུས་དང་། ཡིད་ཀྱི་སྐྱེ་མཆེད་་་་་
དྲུག་གོ །དེ་ལས་ཡུལ་དབང་པོ་ཡིད་ལ་བྱེད་པ་གསུམ་འདུས་པས་རེག་པའོ། །དེ་ལས་བདེ་སྡུག་བར་མ་གསུམ་ཚོར་བའི་
ཕྱིར་ཚོར་བའོ། །དེ་ལས་འདོད་པ་དང་། མི་འདོད་པ་ལ་སོགས་པའི་སོ་སོའི་ཡུལ་སྤོང་ལེན་དུ་བདག་གིར་བྱེད་པས་སྲེད་
པའོ། །དེ་ལས་རང་རང་གི་འདོད་པ་ལ་འདུན་པ་འབྱུང་བས་འབྲས་བུ་ལེན་པ་ནི་ལེན་པའོ། །དེ་ལས་ཕྱི་མར་མངལ་་་་
256



གནས་སུ་འཇུག་པ་ནི་སྲིད་པའོ། །དེ་ལས་ལུས་བཙའ་བ་ནི་སྐྱེ་བའོ། །དེ་ལས་དར་ལ་བབ་པ་ཡོལ་ནས་རྒ་བ་དང་། དེ་་་
ལས་སྲོག་འགགས་པས་ཤི་བའོ། །འགྲོ་བ་རྣམས་ནི་རྟག་ཏུ་ལས་ཀྱིས་སྲིད་པ་ན་དེ་ལྟར་འཁོར་བའོ། །འདིའི་ཚུལ་རྒྱས་་་
པར་ནི་ཤིང་རྟ་ཆེན་པོར་བལྟའོ། །ཆོས་སུམ་ཅུ་རྩ་བདུན་ནི། དྲན་པ་ཉེར་གཞག་བཞི་དང་ཡང་དག་སྤོང་བཞི་དང་། རྫུ་
འཕྲུལ་རྐང་པ་བཞི་དང་དབང་པོ་རྣམ་པ་ལྔ། སྟོབས་ལྔ་བྱང་ཆུབ་ལམ་བདུན་འཕགས་ལམ་བརྒྱད། བྱང་ཆུབ་ཕྱོགས་་་་
ཆོས་སུམ་ཅུ་རྩ་བདུན་ཡིན། རྣམ་པར་ཐར་པའི་སྒོ་གསུམ་ནི། སྒྲིབ་ཀུན་རྣམ་པར་ཐར་པའི་སྒོ་ནི་གསུམ། །སྟོང་དང་་་་
མཚན་མ་མེད་དང་སྨོན་པ་མེད། །ཅེས་བྱའོ། །དེའང་ཤེས་བྱ་རྣམ་པར་ཐར་པའི་སྒོ་གསུམ་གྱི་བདག་མེད་པ་ནི་སྟོང་པ་་
ཉིད་དོ། །བདག་གིར་གཟུང་དུ་མེད་པ་ནི་མཚན་མ་མེད་པའོ། །མི་དམིགས་པའི་ནི་སྨོན་པ་མེད་པའོ། །ལམ་རྣམ་པར་་་་
ཐར་པའི་སྒོ་གསུམ་གྱི་འགོག་པ་ནི་སྟོང་པ་ཉིད་དོ། །ལམ་ནི་མཚན་མ་མེད་པའོ། །སྡུག་བསྔལ་དང་ཀུན་འབྱུང་གཉིས་ནི་
སྨོན་པ་མེད་པའོ། །འབྲས་བུ་རྣམ་པར་ཐར་པའི་སྒོ་གསུམ་གྱི་ལྷག་མེད་ནི་སྟོང་པ་ཉིད་དང་༑ མཚན་མ་མེད་པ་ཡིན་ལ།
ལྷག་བཅས་ནི་སྨོན་པ་མེད་པའོ། །ཆོས་སྟོན་པའི་ཁྱད་པར་ནི་རང་སངས་རྒྱས་རྣམས་འདོད་ཁམས་པ་ཡིན་པས་ཁམས་
ཀྱི་ཟས་ལ་བརྟེན་པའི་ཕྱིར། གྲོང་ཁྱེར་དུ་བསོད་སྙོམས་ལ་གཤེགས་པ་ན་ལུས་ཀྱི་བརྡས་ཆོས་སྟོན་པར་བྱེད་དོ། །དེའང་
གདུལ་བྱ་དགེ་བ་བཅུ་དང་། བདེན་པ་བཞི་དང་། རྟེན་འབྲེལ་བཅུ་གཉིས་དོན་དུ་གཉེར་བ་ལ་བརྡ་གཅིག་བསྟན་པས་
སོ་སོར་གོ་བར་འགྱུར་ཏེ། མངོན་རྟོགས་རྒྱན་གྱི་རང་སངས་རྒྱས་ཀྱི་སྐབས་སུ། གང་གང་དོན་ནི་གང་གང་ལ། །ཇི་ལྟ་ཇི་
ལྟ་ཉན་འདོད་པ། །དེ་དེ་ལ་དོན་དེ་དག་དེ། །སྒྲ་མེད་ཀྱང་དེ་དེ་ལྟར་སྣང་། །ཞེས་སོ། །གཉིས་པ་ཚོགས་ན་སྤྱོད་པ་ཆེ་བ་་་
ལའང་ལྔ་ལས། རིགས་ཀྱི་ཁྱད་པར་ནི་དབང་པོ་འབྲིང་ང་རྒྱལ་དང་སྐྱོ་ཤས་ཆེ་བ། སྙིང་རྗེ་ཆུང་ཞིང་མང་པོའི་ཚོགས་ལ་
དགའ་བའོ། །དེའང་ལྔ་བརྒྱ་ཙམ་ཕྱོགས་གཅིག་ཏུ་གནས་པར་བཤད་དོ། །ཚོགས་གསོག་པའི་ཁྱད་པར་ནི་བཟོད་པ་་་་་
འབྲིང་མན་ཆད་ཀྱིས་བསྡུས་པའི་ཚོགས་མི་ཚེ་བརྒྱ་ཙམ་གསོག་པའོ། །དེའང་སྨོན་ལམ་འདེབས་པ་སྔར་དང་འདྲའོ། །
ལམ་འགྲུབ་ཚུལ་ཡང་སྔ་མ་བཞིན་ནོ། །གནས་པའི་ཁྱད་པར་ལ་གཉིས་ལས། སྐུ་གནས་པའི་ཁྱད་པར་ནི་རང་སངས་་་་་
རྒྱས་མང་པོ་དང་ལྷག་ཅིག་ནེ་ཙོ་ལྟར་ཁྱུ་ལྡིང་སྟེ་གནས་སོ། །ཐུགས་གནས་ཚུལ་སྔར་དང་གཅིག་གོ །ཆོས་སྟོན་པའང་དེ་
བཞིན་ནོ། །གསུམ་པ་ཚོགས་ན་སྤྱོད་པ་ཆུང་བ་ལའང་ལྔ་ལས། རིགས་ནི་དབང་པོ་རྟུལ་པོ་ང་རྒྱལ་དང་སྐྱོ་ཤས་ཆེ་ཞིང་
སྙིང་རྗེ་ཆུང་བའོ། །ཚོགས་གསོག་པའི་ཁྱད་པར་ནི་མཐོང་ལམ་སྐད་ཅིག་བཅོ་ལྔ་མན་ཆད་ཀྱིས་བསྡུས་པའི་ཚོགས་མི་ཚེ་
བཅུ་གསུམ་གསོག་པའོ། །ལྷག་མ་ནི་ཚོགས་སྤྱོད་ཆེ་བ་དང་འདྲའོ། །དེ་ལ་དབང་པོ་རྣོ་རྟུལ་དུ་བཞག་པ་ནི། སྟན་ཐོག་་་
གཅིག་ཏུ་ལམ་ལྔ་དང་བཞི་དང་གསུམ་མངོན་དུ་བྱེད་པའི་ཆ་ནས་བཞག་ལ། དེའང་སྔར་གྱི་ཚོགས་གསོག་པའི་ཡུན་་་་་
རིང་བ་དང་བར་མ་དང་ཐུང་བ་གསུམ་ལས་བྱུང་བའོ། །ཞེས་སོ། །དེ་ལྟར་ཤེས་བྱ་ཉན་ཐོས་ཀྱི་ལམ་དང་ཤེས་བྱ་རང་་་་
རྒྱལ་ལམ་གྱི་སྐབས་འདིར། དེ་སྔོན་བྱོན་པའི་ཕར་ཕྱིན་ཊིཀྐ་རྣམས་ལས་ཉན་རང་གི་ལམ་གྱི་རྣམ་བཞག་དཔྱིས་ཕྱིན་པ་
འཆད་པ་ཆེར་མ་བྱུང་བས་འདིར་ཀུན་མཁྱེན་ཆོས་ཀྱི་རྒྱལ་པོའི་ལུང་གི་གནས་ངེས་པ་ཡིག་ཚོགས་ལ་མ་འཛེམས་པར་་
རྒྱ་ཆེར་བཀོད་པ་ལགས་སོ། །
257



གསུམ་པ། བྱང་སེམས་ཀྱི་ལམ་ཤེས་པའི་མཐོང་ལམ་ལམ་ཤེས་ལ།
ངོ་བོ་མདོར་བསྟན་པ་དང་། བཟོད་ཤེས་བཅུ་དྲུག་གི་དབྱེ་བ་རྒྱས་པར་བཤད་པ། །དེའི་དོན་བསྡུ་བའོ། །དང་པོ་
ནི། བདེན་དང་སོགས་རྐང་པ་བཞི། གཉིས་པ་ལ་བཞི་ལས། དང་པོ་སྡུག་བདེན་གྱི་རྣམ་པ་བཞི་ནི་དེ་བཞིན་སོགས་རྐང་
པ་ཕྱེད་དང་ལྔ། གཉིས་པ་ཀུན་འབྱུང་བདེན་པའི་རྣམ་པ་བཞི་ནི། མཐའ་མེད་སོགས་རྐང་པ་བཞི། གསུམ་པ་འགོག་་་་
བདེན་གྱི་རྣམ་པ་བཞི་ནི་སྟོང་ཉིད་སོགས་རྐང་པ་ཕྱེད་དང་བཞི། བཞི་པ་ལམ་བདེན་གྱི་རྣམ་པ་བཞི་ནི། མྱ་ངན་འདས་
སོགས་རྐང་པ་བདུན། གསུམ་པ་དོན་བསྡུ་བ་ནི། ལམ་ཤེས་སོགས་རྐང་པ་གཅིག་འདིར་ཐེག་པ་ཆེན་པོའི་མཐོང་ལམ་གྱི་
མཐའ་དཔྱད་པ་ལ་སྤྱི་དང་། བྱེ་བྲག་ཏུ་དཀའ་བའི་གནད་ལ་དཔྱད་པའོ། །དང་པོ་ལ། ཀུན་མཁྱེན་ཆོས་ཀྱི་རྒྱལ་པོའི་་་་
གསུང་རབ་ལས་ཇི་ལྟར་འབྱུང་བ་དང༌། རྗེས་འཇུག་གིས་བཀྲལ་ཚུལ་ལོ། །དང་པོ་ལ་གྲུབ་པའི་མཐའ་རིན་པོ་ཆེ་ལས་ཇི་
ལྟར་གསུངས་ཚུལ་ཤིང་རྟ་ཆེན་མོ་སོགས་གསུང་རབ་གཞན་དུ་གསུངས་ཚུལ་ལོ། །དང་པོ་ནི། བསྟན་བཅོས་ཆེན་མོ་དེ་་
ལས། མཐོང་བའི་ལམ་ལ་ཡང་། རྟེན་དང་། རང་བཞིན་གཉིས་ལས། རྟེན་ནི་གཉིས་ཀྱི་ལུས་ཀྱི་རྟེན་འགྲོ་བ་ལྔ་གང་རུང་
སྟེ། བློ་གྲོས་རབ་གནས་ཀྱིས་ཞུས་པའི་མདོ་ལས། འདོད་པ་དང་གཟུགས་ན་སྤྱོད་པའི་ལྷའི་བུ་རྣམས་ལས་བྱེ་བ་ཕྲག་་་་་
དགུ་བཅུ་རྩ་དྲུག་ནི་ཆོས་རྣམས་ལ་ཆོས་ཀྱི་མིག་རྡུལ་མེད་ཅིང་དྲི་མ་དང་བྲལ་བ་རྣམ་པར་དག་གོ་ཞེས་པ་ལ་སོགས་པའོ། །
དེའང་ཆོས་ཀྱི་མིག་རྡུལ་མེད་ཅེས་པས་མཐོང་ལམ་ཐོབ་པ་ཡིན་ལ། ཤིན་ཏུ་རྣམ་པར་དག་གོ་ཞེས་པ་ནི་ས་བརྒྱུད་པའི་
ཡེ་ཤེས་སོ། །བསམ་པའི་རྟེན་ནི་བསམ་གཏན་བཞི་པའོ། །རང་བཞིན་ལ། རྒྱུ། འབྲས་བུ། ངོ་བོ་གསུམ་ལས། རྒྱུ་ནི་ཐེག་་་་
ཆེན་ཚོགས་སྦྱོར་རོ། །འབྲས་བུ་ནི་སྒོམ་ལམ་དང་མི་སློབ་ལམ་གཉིས་སོ། །ངོ་བོ་ལ་མཚན་ཉིད། མཚན་གཞི། དབྱེ་བ།
ཁྱད་ཆོས་དང་བཞི་ལས། མཚན་ཉིད་ནི། ཐེག་པ་ཆེན་པོ་བའི་ཆོས་བཟོད་ཆོས་ཤེས་རྗེས་བཟོད་རྗེས་ཤེས་འཁོར་དང་་་་
་བཅས་པ་མཚན་ཉིད་ཐེག་ཆེན་མཐོང་ལམ་གྱི་ཐ་སྙད་བྱ་རུང་དུ་མཚོན། ཐེག་ཆེན་གྱི་སྦྱོར་ལམ་རྫོགས་པའི་རྗེས་ལ་་་་་
འབྱུང་ཞིང་ཐེག་ཆེན་གྱི་དགེ་བས་བསྡུས་པ་གང་ཞིག་ཐེག་ཆེན་འཇིག་རྟེན་ལས་འདས་པའི་སྒོམ་ལམ་སྐད་ཅིག་དང་པོ་
ཤེས་རྒྱུད་ལ་སྐྱེ་བའི་རྒྱུར་གྱུར་པའོ། །མཚན་གཞི་ནི་སྡུག་བསྔལ་ཀུན་འབྱུང་འགོག་པ་ལམ་གྱི་བདེན་པ་བཞི་བོ་རེ་རེ་ཡ་
ལའང་ཆོས་ཤེས་པའི་བཟོད་པ། ཆོས་ཤེས་པ། རྗེས་སུ་ཤེས་པའི་བཟོད་པ། རྗེས་སུ་ཤེས་པ་བཞི་བཞི་སྟེ་བཅུ་དྲུག་འཁོར་
དང་བཅས་པའམ། སའི་དབང་དུ་བྱས་ན། དང་པོ་རབ་ཏུ་དགའ་བའོ། །དེའང་མངོན་རྟོགས་རྒྱན་ལས། སྡུག་བསྔལ་་༌་
སོགས་བདེན་པ་ལ། ཆོས་ཤེས་རྗེས་སུ་ཤེས་པ་དང་། བཟོད་ཤེས་སྐད་ཅིག་བཅུ་དྲུག་ནི། ཞེས་སོ། །དེའང་འཇིག་རྟེན་་་
ལས་འདས་པའི་ཡེ་ཤེས་ཐོག་མར་ཐོབ་པ་དེའི་ཚེ་དགའ་བ་རྒྱ་ཆེན་པོ་སྔོན་བོས་འཕགས་པ་ཐོབ་པས་རབ་ཏུ་དགའ་བ་
ཞེས་བྱ་སྟེ། མདོ་སྡེ་རྒྱུན་ལས། བྱང་ཆུབ་ལ་ཡང་ཉེ་བ་དང་། །སེམས་ཅན་དོན་གྲུབ་མཐོང་བ་ལ། །རབ་ཏུ་དགའ་བ་སྐྱེས་
གྱུར་ཏེ། །དེ་ཕྱིར་རབ་དགའ་ཞེས་བརྗོད་དོ། །ཞེས་སོ། །དབྱེ་ན་བདེན་པ་བཞིའི་རིམ་པས་སྐད་ཅིག་བཅུ་དྲུག་གི་རང་་་་
བཞིན་ཅན་རྣམས་སོ། །ཁྱད་པར་གྱི་ཆོས་ལ་ལྔ་ལས། དང་པོ་གཉེན་པོའི་ཁྱད་པར་ནི་ཆོས་བཟོད་བཞི་ནི་མཐོང་སྤང་གི་
ས་བོན་རྩ་བ་ནས་སྤོང་བའི་གཉེན་པོ་བར་ཆད་མེད་ལམ་མོ། །ཆོས་ཤེས་བཞི་ནི་རྟེན་གཉེན་པོ་རྣམ་གྲོལ་གྱི་ལམ་མོ། །
258



རྗེས་བཟོད་བཞི་དང་རྗེས་ཤེས་བཞི་ནི་ཐག་བསྲིང་གི་གཉེན་པོ་ཁྱད་པར་གྱི་ལམ་མོ། །དེའང་སྡུག་བསྔལ་ལ་ཆོས་ཤེས་པ།
ཀུན་འབྱུང་། འགོག་པ། ལམ་བཞིའི་ཆོས་ཤེས་པ་བཞི། བློ་རྫས་གཅིག་གི་ངོ་བོ་བདེན་བཞིའི་ལྡོག་པ་ལ་ལྟོས་ནས་བཞིར་
བཞག་པ་བཞིན་དུ། དེ་དག་གི་རྗེས་བཟོད་དང་། རྗེས་སུ་ཤེས་པའང་མཐུན་ནོ། །སྤངས་པའི་ཁྱད་པར་ལ་ངོ་བོ་དང་། །
རྣམ་གྲངས་གཉིས་ལས། –་ངོ་བོ་ནི་རང་གི་ངོ་སྐལ་དུ་གྱུར་ཚད་ཀྱི་མཐོང་སྤང་ཉོན་སྒྲིབ་དང་ཤེས་སྒྲིབ་གཉིས་ཀྱི་ཆ་ལས་་
གྲོལ་བ་སྟེ། དབུས་མཐའ་ལས། ཉོན་མོངས་པ་ཡི་སྒྲིབ་པ་དང་། །ཤེས་བྱའི་སྒྲིབ་པ་གཉིས་སུ་བསྟན། །དེར་ནི་སྒྲིབ་པ་་་་
ཐམས་ཅད་དོ། །དེ་ཟད་ནས་ནི་གྲོལ་བར་འདོད། །ཅེས་སོ། །དེ་དག་གི་ངོ་བོ་ནི། རྒྱུད་བླ་མ་ལས། སེར་སྣ་ལ་སོགས་རྣམ་
རྟོག་གོང་། །ཉོན་མོངས་པ་ཡི་སྒྲིབ་པར་འདོད། །འཁོར་གསུམ་རྣམ་པར་རྟོག་པ་གང་། །དེ་ནི་ཤེས་བྱའི་སྒྲིབ་པར་འདོད།།
ཅེས་པས།： སེམས་རབ་ཏུ་མ་ཞི་བར་བྱེད་པ་གང་མི་དགེ་བའམ། སྒྲིབ་པ་ལུང་དུ་མ་བསྟན་པའི་ངོ་བོ་སེར་སྣ་ལ་སོགས་་
པ་ནི་ཉོན་སྒྲིབ་ཡིན་ལ། འཁོར་གསུམ་ལ་བདེན་ཞེན་དང་མ་བྲལ་བ་གང་དགེ་བ་ཟག་བཅས་སམ་མ་བསྒྲིབས་ལུང་མ་་་
བསྟན་གྱི་ངོ་བོ་གཟུང་འཛིན་གྱི་རྟོག་པ་ཡུལ་ཡུལ་ཅན་ནི་ཤེས་སྒྲིབ་ཡིན་ནོ། །དེ་དག་ལས་ཉོན་སྒྲིབ་ཀུན་བརྟོགས་རྣམས་
ནི་མཐོང་སྤང་ཡིན་ལ།ལྷན་སྐྱེས་ནི་སྒོམ་སྤང་ཡིན་ནོ། །ཤེས་སྒྲིབ་གཟུང་འཛིན་གྱི་རྟོག་པ་རིགས་པ་རྣམས་ནི་མཐོང་་་་
སྤང་ཡིན་ལ། ཕྱི་བ་རྣམས་ནི་སྒོམ་སྤང་ཡིན་ནོ། །གཉིས་པ་རྣམ་གྲངས་ལ་གསུམ་སྟེ། མཐོང་སྤང་གི་མཚན་ཉིད། དབྱེ་བ།
ཇི་ལྟར་སྤོང་ཚུལ་ལོ། །དང་པོ་ནི་ཀུན་བརྟགས་གང་ཞིག་མཐོང་ལམ་གྱི་གནོད་བྱར་གྱུར་པའོ། །དབྱེ་བ་ལ་གསུམ་ལས། །
ངོ་བོའི་སྒོ་ནས་དབྱེ་ན་དྲུག་སྟེ། ལྟ་བ་འདོད་ཆགས་ཁོང་ཁྲོ། ང་རྒྱལ། མ་རིག་པ། ཐེ་ཚོམ་མོ། །ལོག་པར་འཇུག་ཚུལ་གྱི་སྒོ་
ནས་དབྱེ་ན། འཇིག་ཚོགས་ལ་ལྟ་བ། མཐར་འཛིན་པའི་ལྟ་བ། ལོག་པར་ལྟ་། ལྟ་བ་ལ་མཆོག་ཏུ་འཛིན་པའི་ལྟ་བ། །
ཚུལ་ཁྲིམས་དང་བརྟུལ་ཞུགས་མཆོག་ཏུ་འཛིན་པའི་ལྟ་བ་སྟེ་ལྔ་དང་། འདོད་ཆགས། ཁོང་ཁྲོ། བ་རྒྱལ། མ་རིག་པ། ཐེ་་་
ཚོམ་སྟེ་ལྟ་མིན་ལྔ་སྟེ་བཅུའོ། །དམིགས་པ་དང་ཁམས་དང་ལོག་པར་འཇུག་ཚུལ་གྱི་སྒོ་ནས་དབྱེ་ན་མཐོང་སྤང་བརྒྱ་བཅུ་
གཉིས་སོ། །དེ་འང་ལྟ་བ་ལྔས་འདོད་པའི་སྡུག་བསྔལ་གྱི་བདེན་པ་ལ་སོགས་པ་བཞི་ལ་ཞུགས་པ་ན། ་ལྟ་མིན་ལྔས་རྗེས་
མཐུན་པར་ཞུགས་ཏེ་བཅུ་བཅུ་ཡོད་པས་བཞི་བཅུ། ཁམས་གོང་མ་གཉིས་ཀྱི་བདེན་པ་བཞི་ལ། ་ཁོང་ཁྲོ་མ་གཏོགས་པ་
དགུ་དགུ་འཇུག་པས། ་ བསམ་གཏན་གྱི་སའི་བདེན་པ་བཞི་ལ་སུམ་ཅུ་རྩ་དྲུག་ །གཟུགས་མེད་ཀྱི་བདེན་པ་བཞི་ལ་སུམ་་
ཅུ་རྩ་དྲུག་རྣམས་བསྡོམས་པས་བརྒྱ་རྩ་བཅུ་གཉིས་ཡོད་པ་ནི། ཀུན་ལས་བཏུས་པ་ལས། ཉོན་མོངས་པ་བརྒྱ་རྩ་བཅུ་་་་
གཉིས་ནི་མཐོང་བས་སྤང་བར་བྱ་བའི་ཉོན་མོངས་པའི་རིས་ཞེས་སོ། །ཇི་ལྟར་སྤོང་བའི་ཚུལ་ནི་མཐོང་སྤང་གི་ས་བོན་ས་
མགོ་གནོན་གྱི་ཚུལ་གྱིས་ནི་ངེས་འབྱེད་ཆ་མཐུན་གྱིས་སྤོང་ལ། རྩ་འདོན་གྱི་ཚུལ་གྱིས་ནི་ཆོས་ཤེས་བའི་བཟོད་པ་ལ་་་་་
སོགས་པས་སྤོང་ངོ་། །དེའང་བདེན་པ་བཞིའི་ཆོས་ཤེས་པས་བཟོད་པའི་དངོས་རྒྱུ་དང་དུས་མཉམ་དུ་ཚོགས་པའི་་་་་
མཐོང་སྤང་གི་ས་བོན་གྱིས་ཉེར་ལེན་གྱི་རྒྱུ་བྱས། དངོས་རྒྱུ་དེས་ལྷན་ཅིག་བྱེད་པའི་རྐྱེན་བྱས་ནས། ཆོས་བཟོད་དང་་་་
དུ་ས་མཉམ་པའི་ས་བོན་རབས་ཆད་པོ་སྐྱེ། དེ་ལ་འཇིག་བྱེད་གཞན་མི་དགོས་པར་སྐད་ཅིག་གིས་འཇིག་པས་ན། སྐད་་་
ཅིག་གཉིས་པ་ལ། ཆོས་ཤེས་ཀྱིས་མཐོང་སྤང་གི་ས་བོན་ལས་གྲོལ་བའི་གནས་འགྱུར་ཐོབ་པ་ཡིན་ནོ། །རྗེས་བཟོད་བཞི་
259



དང་། རྗེས་ཤེས་བཞི་ནི་རང་རང་གི་སྤང་བྱ་ཆོས་ཕྲའི་གཉེན་པོ་མཐོང་ལམ་གྱི་ཡེ་ཤེས་སྔ་མ་གཉིས་ཀྱི་རྗེས་སུ་སྐྱེས་པ།
ས་བོན་ལས་གྲོལ་བ་སྤང་བྱ་ཐག་སྲིང་བྱེད་ཡིན་ནོ། །དེའང་བདེན་བཞི་སོ་སོའི་སྐད་ཅིག་དང་དེའི་སྤང་བྱ་ལ་ལྟོས་ནས་
དྲི་མ་རིམ་པའི་གཉེན་པོ་བྱེད་ལ། ཡེ་ཤེས་སྐྱེ་བ་ལ་ལྟོས་ནས་བར་ཆད་མེད་པ་དང་རྣམ་གྲོལ་ལམ་གཉིས་ཆོས་བཟོད་དུ་
བྱུང་དུས་མ་མཐོང་མཐོང་ཕྱིར་མཐོང་བའི་ལམ་ཞེས་བཞག་གོ །དེ་དག་གི་སྤང་བྱ་ནུས་ལྡན་དང་། ཡེ་ཤེས་ཀྱི་བརྒྱུད་་་་
ཕྲད་པས་མགོ་མནན། ནུས་མེད་དང་དངོས་རྒྱུ་ཕྲད་པས་ཉམ་དམན། ཡེ་ཤེས་དངོས་སྐྱེ་དུས་སྤང་བྱ་ས་བོན་དང་བཅས་
པ་འགགས་པ་དུས་མཉམ། ཡེ་ཤེས་ལྷག་མས་ཐག་བསྲིང་རྣམ་གྲོལ་ལམ་དུ་སོང་བའི་གཉེན་པོ་བྱེད་པ་ཡིན་ནོ། །དུས་ཀྱི་
ཁྱད་པར་ནི་དང་པོར་བདེན་པ་བཞིས་ཕྱེ་བའི་ཆོས་བཟོད་བཞི་དུས་གཅིག་ལ་སྐྱེ། དེའི་འོག་ཏུ་ཆོས་ཤེས་བཞི་དུས་་་
གཅིག་ལ་སྐྱེ། དེའི་འོག་ཏུ་རྗེས་བཟོད་བཞི་དུས་གཅིག་ལ་སྐྱེ། དེའི་འོག་ཏུ་རྗེས་ཤེས་བཞི་དུས་གཅིག་ལ་སྐྱེ་བས། བྱ་་་་
རྫོགས་ཀྱི་སྐད་ཅིག་བཞི་ལ་ངོ་བོ་རིགས་བཞི་ལྡོག་པ་བཅུ་དྲུག་ཏུ་སྐྱེ་བ་ཡིན་ཏེ། བདེན་པ་བཞི་ཅིག་ཅར་དུ་རྟོགས་ཤིང་
བཟོད་ཤེས་བཞི་རིམ་གྱིས་སྐྱེ་བའི་ཕྱིར་རོ། །རྟོགས་པའི་ཁྱད་པར་ནི་འཇིག་རྟེན་ལས་འདས་པའི་ཤེས་རབ་ཀྱིས་བདག་
མེད་གཉིས་མངོན་སུམ་དུ་རྟོགས་པའོ། །དེའང་ཆོས་ཀྱི་དབྱིངས་དེ་རང་གཞན་ཐམས་ཅད་ལ་ཀུན་ཏུ་འགྲོ་བ་སྟེ། ཁྱད་་
པར་རྟོགས་པས་བདག་གཞན་མཉམ་པ་ཉིད་བྱང་ཆུབ་ཀྱི་སེམས་རྟོགས་པའོ། །ཡོན་ཏན་གྱི་ཁྱད་པར་ནི་དུས་སྐད་ཅིག་
སྟོན་ནུས་པའི་ཡོན་ཏན་བརྒྱ་ཕྲག་བཅུ་གཉིས་དང་། སྤྱན་དང་། མངོན་ཤེས་དང་། རྫུ་འཕྲུལ་ལ་སོགས་པ་བསམ་གྱིས་མི་
ཁྱབ་པ་ཡོད་དོ། །དེའང་དུས་སྐད་ཅིག་མ་ལ་སངས་རྒྱས་བརྒྱའི་ཞལ་ལྟ་བ། སངས་རྒྱས་བརྒྱུས་བྱིན་གྱིས་བརླབས་པར་
ཤེས་པ། སྤྲུལ་པ་བརྒྱ་འགྱེད་པ། དུས་སྐད་ཅིག་བསྐལ་པ་བརྒྱར་སྟོན་པ། སྔོན་དང་ཕྱི་མའི་མཐའ་བརྒྱ་ལ་ཡེ་ཤེས་འཇུག་
པ། ཏིང་ངེ་འཛིན་བརྒྱ་ལ་སྙོམས་པར་འཇུག་ཅིང་ལྡང་བ། སེམས་ཅན་བརྒྱ་སྨིན་པར་བྱེད་པ། ཞིང་བརྒྱ་གཡོ་བར་བྱེད་
པ། ཞིང་བརྒྱ་འོད་ཀྱིས་གསལ་བར་བྱེད་པ། ཆོས་ཀྱི་སྒོ་མོ་བརྒྱ་འབྱེད་པ། རང་གི་ལུས་བརྒྱར་སྟོན་པ། ལུས་རེ་རེ་ལ་ཡང་
འཁོར་ཕུན་སུམ་ཚོགས་པ་བརྒྱ་བརྒྱས་བསྐོར་པར་སྟོན་པའོ། །ས་འདིར་གནས་པ་དེས་འཛམ་བུ་གླིང་གི་རྒྱལ་པོའི་སྐྱེ་བ་
འཛིན་པར་ནུས་སོ། །ཞེས་གསུངས། གཉིས་པ་ནི། ངེས་དོན་ཤིང་རྟ་ཆེན་མོ་ལས༔ ཆོས་མཆོག་ཆེན་པོ་མཐར་ཐུག་པའི་་་
མཇུག་ཐོགས་སུ་མཐོང་བའི་ལམ་གྱི་ཡེ་ཤེས་སྐྱེ་བ་ནི་སྐད་ཅིག་མ་བཅུ་དྲུག་གི་བདག་ཉིད་དེ། སྡུག་བསྔལ་དང་། ཀུན་་་
འབྱུང་དང་། འགོག་པ་དང་། ལམ་གྱི་བདེན་པ་རེ་རེ་བཞིན་ཆོས་ཤེས་པའི་བཟོད་པ་དང་། །ཆོས་ཤེས་པ་དང་། རྗེས་སུ་
ཤེས་པའི་བཟོད་པ་དང་། རྗེས་སུ་ཤེས་པ་སྟེ། བཞི་བཞིའི་བདག་ཉིད་ནི། མངོན་རྟོགས་རྒྱན་ལས། སྡུག་བསྔལ་ལ་སོགས་
བདེན་པ་ལ། ཆོས་ཤེས་པའི་བཟོད་པ་དང་། བཟོད་ཤེས་སྐད་ཅིག་བདག་ཉིད་འདི། །ཀུན་ཤེས་ཚུལ་ལ་མཐོང་བའི་ལམ། །
ཞེས་པ་དང་། དེའི་འགྲེལ་པ་ལས། བདེན་པ་སོ་སོ་ལ་ཆོས་ཤེས་པའི་བཟོད་པ་དང་། ཆོས་ཤེས་པ་དང་། རྗེས་སུ་ཤེས་་་་
པའི་བཟོད་པ་དང༌། རྗེས་སུ་ཤེས་པ་སྟེ་དེ་ལྟར་སྐད་ཅིག་མ་བཅུ་དྲུག་གི་བདག་ཉིད་ནི་ཐམས་ཅད་ཤེས་པ་ཉིད་ཀྱི་་་་
སྐབས་སུ་མཐོང་བའི་ལམ་ཡིན་ནོ་ཞེས་སོ། །དེའང་ཡེ་ཤེས་འདི་སྐྱེ་བའི་ལུས་ཀྱི་རྟེན་ཆོས་མཆོག་ཆེན་པོ་དང་གཅིག་པས་
འགྲོ་བ་རིགས་དྲུག་གང་རུང་སྟེ། ཉན་ཐོས་པའི་ལྟར་མ་ཡིན་ནོ། །བསམ་པའི་རྟེན་བསམ་གཏན་བཞི་པའོ། །རྒྱུ་ནི་ཆོས་་
260



མཆོག་མཐར་ཐུག་ནི་དངོས་རྒྱུ་དང་ཚོགས་སྦྱོར་གཞན་བརྒྱུད་པའི་རྒྱུའོ། །འབྲས་བུ་ལམ་ཕྱི་མ་གཉིས་བསྐྱེད་པའོ། །ངོ་་
བོ་ལ་བདེན་བཞིའི་དབྱེ་བས་ཁམས་ཀྱི་དྲི་མ་སྤོང་བ་ལ་ལྟོས་ནས་སྐད་ཅིག་བཅུ་དྲུག་གོ །དེ་ཡང་དྲི་མ་དང་། གཉེན་པོ་
གཉིས་ལས། དང་པོ་ནི་འཇིག་ཚོགས་ལ་ལྟ་བ། མཐར་འཛིན་པའི་ལྟ་བ། ལོག་པར་ལྟ་བ། ལྟ་བ་ལ་མཆོག་ཏུ་འཛིན་པའི་
ལྟ་བ། ཚུལ་ཁྲིམས་དང་བརྟུལ་ཞུགས་ལ་མཆོག་ཏུ་འཛིན་པའི་ལྟ་བ་སྟེ་ལྟ་བ་ལྔ་དང་། འདོད་ཆགས། ཁོང་ཁྲོ། ང་རྒྱལ། -
མ་རིག་པ། ཐེ་ཚོམ་སྟེ་ལྟ་མིན་ལྔ་དང་བཅུས་འདོད་པའི་ཁམས་སུ་བདེན་པ་བཞི་པོ་རེ་རེ་ལའང་ཉོན་མོངས་པ་བཅུ་་་་
ཆར་ལོག་པོར་འཇུག་པས་བཞི་བཅུ། ཁམས་གོང་མ་གཉིས་སུ་བདེན་པ་བཞི་པོ་རེ་རེ་ལ་ཁོང་ཁྲོ་མ་གཏོགས་པ་དགུ་དགུ་
ལོག་པོར་འཇུག་པས་བདུན་ཅུ་རྩ་གཉིས་ཏེ་མཐོང་སྤང་གིས་བསྡུས་པའི་ཉོན་མོངས་བརྒྱ་དང་བཅུ་གཉིས་ནི། ཀུན་ལས་
བཏུས་ལས། ཉོན་མོངས་བརྒྱ་རྩ་བཅུ་གཉིས་ནི་མཐོང་བས་སྤང་བར་བྱ་བའི་ཉོན་མོངས་པའི་རིགས་སོ་ཞེས་སོ། །བསམ་
གཏན་པ་བཞི་དང་གཟུགས་མེད་པ་བཞིར་ཁོང་ཁྲོ་མི་འཇུག་པ་ནི་རྒྱུད་ཞི་གནས་ཀྱིས་བརླན་པར་བྱས་པས་ཀུན་ནས་་
མནར་སེམས་པ་ཁོང་ཁྲོའི་གཞི་དགུ་མེད་པའི་ཕྱིར་རོ། །དགུ་ནི་བདག་ལ་སྔར་ཡང་གནོད་པ་བྱས། ད་ལྟ་བྱེད། མ་འོངས་
པ་ནའང་བྱེད་པར་འགྱུར་སྙམ་པ་གསུམ། དེ་བཞིན་དུ་གཉེན་ལའང་གསུམ། བདག་གི་དགྲ་ལ་ཕན་བཏགས་སྙམ་པ་ལ་
སོགས་པ་གསུམ་སྟེ་དགུའོ། །དེའང་ཉོན་མོངས་པ་དེ་དག་གིས་ལོག་པར་འཇུག་ཚུལ་ནི་སྡུག་བསྔལ་གྱི་བདེན་པ་ལ་་་་་
མཚོན་ན། འཇིག་ཚོགས་ལ་ལྟ་བས་སྡུག་བསྔལ་གྱི་བདེན་པ་ལ་བདག་དང་བདག་གི་བར་འཛིན་ཏོ། །མཐར་འཛིན་པའི་
ལྟ་བས་སྡུག་བསྔལ་གྱི་བདེན་པ་ལ་ཡོད་མེད་རྟག་ཆད་དུ་འཛིན་ཏོ། །ལོག་པར་ལྟ་བས་སྡུག་བསྔལ་གྱི་བདེན་པ་མེད་་་་
པར་འཛིན་ཏོ། །མ་རིག་པས་སྡུག་བདེན་གྱི་མཚན་ཉིད་མི་ཤེས་བཞིན་དུ་འཇུག་གོ །ཐེ་ཚོམ་གྱིས་ཕུང་པོ་ལྔ་པོ་དེ་སྡུག་་
བསྔལ་གྱི་བདེན་པ་ཡིན་མ་ཡིན་ཐེ་ཚོམ་ཟ་བཞིན་དུ་འཇུག་གོ །འཇུག་ཚུལ་ལྔ་པོ་དེ་ལ་འདོད་ཆགས་ཀྱིས་ཞེན་ཅིང་་་་
ཚོགས་པར་བྱེད་དོ། །ང་རྒྱལ་གྱིས་རློམ་ཞིང་ཁེངས་པར་བྱེད་དོ། །ལྟ་བ་མཆོག་འཛིན་གྱིས་མཆོག་དམ་པར་འཛིན་ཏོ། །
ཚུལ་ཁྲིམས་དང་བརྟུལ་ཞུགས་མཆོག་འཛིན་གྱིས་དག་གྲོལ་གྱི་ལམ་དུ་འཛིན་ཏོ། །ཁོང་ཁྲོས་འཇུག་ཚུལ་ལྔ་པོ་དེ་དང་མི་
མཐུན་པ་ལ་ཁྲོ་བའི་སེམས་སུ་བྱེད་དོ། །སྡུག་བསྔལ་ལ་ཇི་ལྟ་བར་བདེན་པ་ལྷག་མ་རྣམས་ལའང་དེ་བཞིན་དུ་འཇུག་་་་
པར་རིག་པར་བྱའོ། །དེའང་འགོག་བདེན་གྱི་མིང་ལ་དམིགས་ནས་འཇུག་གི་དོན་ལ་དམིགས་པ་མ་ཡིན་ནོ། །གཉེན་་་་
པོའི་དབྱེ་བ་ནི། ཁམས་གསུམ་ཀའི་ཉོན་མོངས་པ་མཐོང་བས་སྤང་བྱ་དྲིལ་ནས་སྤོང་བས། དེའང་སྡུག་བསྔལ། ཀུན་ཡ་
འབྱུང་། འགོག་པ། ལམ་བདེན་རྣམས་ཀྱི། ཆོས་ཤེས་པའི་བཟོད་པ་བཞི་བློ་རྫས་གཅིག་ལྡོག་པ་བདེན་བཞི་སོ་སོ་ལ་ལྟོས་
པའི་ཆ་བཞི་ཡིན་པས་ན་སྐད་ཅིག་གཅིག་ལ་སྐྱེས་དུས་མཐོང་སྤང་གི་ས་བོན་རྩ་བ་ནས་སྤོང་བའི་གཉེན་པོ་བར་ཆད་་་
མེད་ལམ་ཡིན་པས། མཐོང་སྤང་བརྒྱ་རྩ་བཅུ་གཉིས་པོ་རྣམས་སྐད་ཅིག་གིས་སྤོངས་སོ། །དེའང་བདེན་བཞི་སོ་སོའི་ཆོས་
ཤེས་པའི་བཟོད་པའི་ཉེ་རྒྱུ་དང་དེའི་ངོ་སྐལ་གྱི་སྤང་བྱའི་ས་བོན་ཕྲ་མོ་མཐའ་དག་འགག་པ་དུས་མཉམ་དུ་བྱས་པའི་ས་
ཚུལ་གྱིས་སྤོང་སྟེ། རྒྱུད་བླ་མ་ལས། ཇི་ལྟར་མྱུག་སོགས་རིམ་སྐྱེས་པས། །ས་བོན་ཤུན་པ་གཅོད་པ་ལྟར། །དེ་བཞིན་དེ་ཉིད་
མཐོང་བ་ཡིས། །མཐོང་སྤང་རྣམས་ནི་བཟློག་པར་འགྱུར། །ཞེས་སོ། །དེ་ནས་བདེན་བཞི་སོ་སོའི་ཆོས་བཞི་བློ་རྫས་གཅིག་
261



པས་ཁམས་གསུམ་གྱི་བདེན་པ་བཞིའི་རྣམ་པའི་ཉོན་མོངས་པ་ལས་གྲོལ་བ་གཉེན་པོ་རྣམ་གྲོལ་གྱི་ལམ་མོ། །དེ་བཞིན་དུ་
རྗེས་བཟོད་བཞི་དང་རྗེས་ཤེས་བཞི་ནི་ཐག་བསྲིང་གི་གཉེན་པོ་ཁྱད་པར་གྱི་ལམ་མོ། །དེ་ལྟར་སྤངས་པ་དེ་དག་ཀྱང་་་་༌་
སྒྲིབ་པ་གཉིས་ཡིན་ལ། དེ་གཉིས་ལས་གྲོལ་བ་ཡིན་ཏེ། དབུས་མཐའ་ལས། ཉོན་མོངས་པ་ཡི་སྒྲིབ་པ་དང་། །ཤེས་བྱའི་་་
སྒྲིབ་པ་གཉིས་སུ་བསྟན། །དེར་ནི་སྒྲིབ་པ་ཐམས་ཅད་དོ། །དེ་ཟད་ནས་ནི་གྲོལ་བར་འདོད། །ཅེས་སོ། །དེ་གཉིས་ཀྱི་ཁྱད་
ནི། རྒྱུད་བླ་མ་ལས། སེར་སྣ་ལ་སོགས་རྣམས་རྟོག་གང་། །དེ་ནི་ཉོན་མོངས་སྒྲིབ་པར་འདོད། །འཁོར་གསུམ་རྣམ་པར་
རྟོག་པ་གང་། །དེ་ནི་ཤེས་བྱའི་སྒྲིབ་པར་འདོད། །ཅེས་པས། སེམས་རབ་ཏུ་མ་ཞི་བར་བྱེད་པ་གང་མི་དགེ་བའམ་སྒྲིབ་པ་
ལུང་དུ་མ་བསྟན་པའི་ངོ་བོར་སེར་སྣ་ལ་སོགས་པ་ནི་ཉོན་སྒྲིབ་ཡིན་ལ། འཁོར་གསུམ་ལ་བདེན་ཞེན་དང་མ་བྲལ་བ་་་་
གང་དགེ་བ་ཟག་བཅས་སམ་མ་བསྒྲིབས་ལུང་མ་བསྟན་གྱི་ངོ་བོ་གཟུང་འཛིན་གྱི་རྟོག་པ་ཡུལ་ཡུལ་ཅན་ནི་ཤེས་སྒྲིབ་་་་
ཡིན་ནོ། །དེའང་ཉོན་སྒྲིབ་ཀུན་བརྟགས་རྣམས་ནི་མཐོང་སྤང་ཡིན་ལ། ལྷན་སྐྱེས་ནི་སྒོམ་སྤང་ཡིན་ནོ། །ཤེས་སྒྲིབ་གཟུང་
འཛིན་གྱི་རྟོག་པ་རགས་པ་ནི་མཐོང་སྤང་ཡིན་ལ། ཕྲ་བ་ནི་སྒོམ་སྤང་ཡིན་ནོ། །རྟོགས་པའི་ཁྱད་པར་ནི་འཇིག་རྟེན་ལས་
འདས་པའི་ཤེས་རབ་ཀྱིས་བདག་མེད་གཉིས་མངོན་སུམ་དུ་རྟོགས་པ་ཡིན་ནོ། །ཡོན་ཏན་ནི་སྔར་སྨོས་པའི་ས་དང་པོའི་
བརྒྱ་ཕྲག་བཅུ་གཉིས་ལ་སོགས་པ་རྣམས་སོ། །དུས་ཀྱི་ཁྱད་པར་ནི་དང་པོར་བདེན་པ་བཞིས་ཕྱེ་བའི་ཆོས་བཟོད་བཞི་་་
དུས་གཅིག་ལ་སྐྱེ། དེའི་འོག་ཏུ་ཆོས་ཤེས་བཞི་དུས་གཅིག་ལ་སྐྱེ། དེའི་འོག་ཏུ་རྗེས་བཟོད་བཞི་དུས་གཅིག་ལ་སྐྱེ། དེའི་་་
འོག་ཏུ་རྗེས་ཤེས་བཞི་དུས་གཅིག་ལ་སྐྱེ་བས་བྱ་རྫོགས་ཀྱི་སྐད་ཅིག་བཞི་ལ་ངོ་བོ་རིགས་བཞི་ལྡོག་པ་བཅུ་དྲུག་ཏུ་སྐྱེ་བ་
ཡིན་ཏེ། བདེན་བཞི་ཅིག་ཅར་ཏུ་རྟོགས་ཤིང་བཟོད་ཤེས་བཞི་རིམ་གྱིས་སྐྱེ་བའི་ཕྱིར་རོ། །དེའང་མཐོང་སྤང་རྣམས་ཆོས་
བཟོད་ཀྱིས་སྐད་ཅིག་ལ་སྤོང་ལ་མཐོང་ལམ་ཆེ་བཞིའི་རིམ་པས་སྐྱེ་བ་ཡིན་ནོ། །དེའང་ས་དང་པོའི་ཚེ་བྱང་ཆུབ་ཀྱི་ཡན་
ལག་བདུན་བསྒོམ་པའོ། །གང་ཞེ་ན། བཤེས་སྤྲིང་ལས། དྲན་དང་ཆོས་རབ་འབྱེད་དང་བརྩོན་འགྲུས་དང་། །དགའ་དང་
ཤིན་ཏུ་སྦྱངས་དང་ཏིང་འཛིན་དང༌། །བཏང་སྙོམས་འདི་བདུན་བྱང་ཆུབ་ཡན་ལག་སྟེ། །མྱ་ངན་འདས་ཐོབ་བགྱིད་་་་
པའི་དགེ་ཚོགས་ལགས། །ཞེས་སོ། །ཇི་ལྟ་བུ་ཞེ་ན། བྱང་ཆུབ་ཀྱི་ཕྱོགས་བསྟན་པའི་མདོ་ལས། འཇམ་དཔལ། སུས་དྲན་པ་
མེད་ཅིང་ཡིད་ལ་བྱེད་པ་མེད་པའི་ཕྱིར་ཆོས་ཐམས་ཅད་དངོས་པོ་མེད་པར་མཐོང་བ་འདི་ནི་དྲན་པ་ཡང་དག་བྱང་
ཆུབ་ཀྱི་ཡན་ལག་གོ །འཇམ་དཔལ། སུས་དགེ་བ་དང་མི་དགེ་བ་དང་ལུང་དུ་མ་བསྟན་པ་ཡོངས་སུ་མི་བསྒྲུབས་པའི་་་
ཕྱིར་ཆོས་ཐམས་ཅད་དབེན་ཞིང་མི་དམིགས་པ་འདི་ནི་ཆོས་རྣམ་པར་འབྱེད་པ་ཡང་དག་བྱང་ཆུབ་ཀྱི་ཡན་ལག་གོ །
འཇམ་དཔལ། སུས་ལུས་ཀྱི་འདུ་ཤེས་བཤིག་པའི་ཕྱིར་ཁམས་གསུམ་མི་ལེན་མི་འདོར་བ་འདི་ནི་བརྩོན་འགྲུས་ཡང་དག་
བྱང་ཆུབ་ཀྱི་ཡན་ལག་གོ །འཇམ་དཔལ༑ སུས་དགའ་བ་དང་མི་དགའ་བ་བཤིག་པའི་ཕྱིར་འདུ་བྱེད་ཐམས་ཅད་ལ་
དགའ་བ་མི་བསྐྱེད་པ་འདི་ནི་དགའ་བ་ཡང་དག་བྱང་ཆུབ་ཀྱི་ཡན་ལག་གོ །འཇམ་དཔལ། སུས་དམིགས་པའི་དངོས་པོ་
མི་དམིགས་པའི་ཕྱིར་ཆོས་ཐམས་ཅད་ལ་སེམས་ཤིན་ཏུ་སྦྱངས་པར་གྱུར་པ་འདི་ནི་ཤིན་ཏུ་སྦྱངས་པ་ཡང་དག་བྱང་་་་་
ཆུབ་ཀྱི་ཡན་ལག་གོ །འཇམ་དཔལ། སུས་ཆོས་ཐམས་ཅད་རྣམ་པར་བཤིག་པ་རྗེས་སུ་རྟོག་པའི་ཕྱིར་སེམས་མི་དམིགས་
262



པ་འདི་ནི་ཏིང་ངེ་འཛིན་ཡང་དག་བྱང་ཆུབ་ཀྱི་ཡན་ལག་གོ །འཇམ་དཔལ། སུས་ཆོས་ཐམས་ཅད་ལ་གནས་པར་མི་
བྱེད་བརྟེན་པར་མི་བྱེད་ཆགས་པར་མི་བྱེད་འཆིང་བར་མི་བྱེད་ཅིང་ཆོས་ཐམས་ཅད་ཡང་དག་པར་རྗེས་སུ་མི་མཐོང་་་
བའི་བཏང་སྙོམས་ཅན་དུ་གྱུར་ཏེ་དགའ་བ་ཐོབ་པ་འདི་ནི་བཏང་སྙོམས་ཡང་དག་བྱང་ཆུབ་ཀྱི་ཡན་ལག་གོ་ཞེས་སོ། །
ཞེས་གསུངས། ཡང་ཤིང་རྟ་བཟང་པོ་ལས་མཐོང་ལམ་གྱི་རྣམ་བཞག་འདི་ལྟར་གསུངས་ཏེ་དེ་ལས། དེ་ནས་མཐོང་ལམ་
རྣམ་པར་མི་རྟོག་པའི་ཡེ་ཤེས་བདེན་པ་བཞིའི་ཆོས་ཉིད་མངོན་སུམ་མཐོང་སྟེ། ཁམས་ཀྱི་ཕྱོགས་གཅིག་སྤང་བྱ་ཀུན་ལ་
བརྟགས་གློ་བུར་བ་དག་པའི་དུས་སོ། །དེ་ལ་སྡུག་བསྔལ་ཀུན་འབྱུང་། ལམ་འགོག་པའི་བདེན་པ་རེ་རེ་བཞིན་ཆོས་ཤེས་
པ་དང་། ཆོས་ཤེས་པ་ལ་བཟོད་པ་རྗེས་སུ་ཤེས་པ་དང་། རྗེས་སུ་ཤེས་པ་ལ་བཟོད་པ་སྟེ། བཞི་བཞི་བསྡོམས་པས་བཅུ་་་
དྲུག་གོ། །ཆོས་ཤེས་པ་ནི་བདེན་བཞི་སོ་སོའི་ཆོས་ཅན་གྱི་རང་མཚན་མཐོང་བའོ། །ཆོས་ཤེས་པ་ལ་བཟོད་པ་ནི་རང་་་་་་
མཚན་མཐོང་བས་མི་སྐྲག་པའོ། །རྗེས་སུ་ཤེས་པ་ནི་བདེན་བཞི་སོ་སོའི་ཆོས་ཉིད་ཀྱི་རང་མཚན་སྟོང་ཉིད་དུ་མཐོང་བའོ། །
རྗེས་སུ་ཤེས་པའི་བཟོད་པ་ནམ་མཁའ་མཐོང་བ་ལ་མི་སྐྲག་པའོ། །དེ་དག་བློ་རྫས་གཅིག་གིས་བདེན་བཞི་རང་བཞིན་་་
སྣང་སྟོང་སྒྱུ་མ་ལྟ་བུར་བྱ་རྫོགས་ཀྱི་སྐད་ཅིག་ལ་མཐོང་ཚུལ་བཞི་བཞིར་འཆར་ཏེ། བདེན་བཞི་དོན་ལ་ཆོས་ཤེས་བཞི།
ཆོས་བཟོད་བཞི། རྗེས་ཤེས་བཞི། རྗེས་བཟོད་བཞིའི་རིམ་པ་སོ་སོར་འཆར་བའི་ཕྱིར་རོ། །དེ་དག་ལ་མངོན་རྟོགས་རྒྱན་
ལས། སྡུག་བསྔལ་ལ་སོགས་བདེན་པ་ལ། །ཆོས་ཤེས་རྗེས་སུ་ཤེས་པ་དང་། །བཟོད་ཤེས་སྐད་ཅིག་བདག་ཉིད་འདི། །ཞེས་
སོ། །དེའི་དུས་སུ་མཐོང་སྤང་བརྒྱ་དང་བཅུ་གཉིས་སྤོང་ཚུལ་ནི། ཀུན་བརྟགས་ཀྱི་ཉོན་མོངས་པ་དྲུག་ལ། ་མ་རིག་པ།
འདོད་ཆགས། ཁོང་ཁྲོ། ང་རྒྱལ། ཐེ་ཚོམ། ལྟ་བའོ། །ལྟ་བ་ལ་ལྔ་སྟེ། འཇིག་ཚོགས་ཀྱི་ལྟ་བ། མཐར་འཛིན། ལོག་ལྟ། ཚུལ་་་
ཁྲིམས་དང་བརྟུལ་ཞུགས་ལ་མཆོག་འཛིན། ལྟ་བ་ལ་མཆོག་ཏུ་འཛིན་པའོ། །དེ་ལ་མ་རིག་པ་ལ་སོགས་པ་ལྟ་བ་མ་ཡིན་་་་
པ་ལྔ་པོ་དེ་དང་བསྡོམས་པས་བཅུ། དེ་ལྟར་རྩ་བའི་ཉོན་མོངས་པ་བཅུ་པོ་དེ་འདོད་ཁམས་ན་བདེན་བཞི་རེ་རེ་ལ་བཅུ་
བཅུ་བྱུང་བས་བཞི་བཅུ། ་གཟུགས་དང་གཟུགས་མེད་གཉིས་ན་ཁོང་ཁྲོ་མ་གཏོགས་པ་དགུ་དགུ་བདེན་བཞི་རེ་རེ་མཡས་
བྱུང་བས། སུམ་ཅུ་རྩ་དྲུག་པ་གཉིས་ཏེ་བསྡོམས་པས་མཐོང་སྤང་བརྒྱ་དང་བཅུ་གཉིས་པོ་སྤོང་ཚུལ་ནི། མཐོང་ལམ་གྱིས་
ཡེ་ཤེས་སྐྱེ་འགྱུར་ལམ་གྱིས་རགས་པ་བརྒྱུད་ནས་སྤངས། སྐྱེ་བཞིན་པས་ཕྲ་བ་དངོས་སུ་སྤངས། སྐྱེས་དུས་ནས་མཐོང་་་
སྤང་གི་ས་བོན་མ་ལུས་པ་འགག་པའི་ཚུལ་གྱིས་སོ། །ཞེས་གསུངས། སྐབས་འདིར་མཐོང་ལམ་གྱི་རྣམ་བཞག་ལ་གྲུབ་་་
པའི་མཐའ་རིན་པོ་ཆེ་དང་། ངེས་དོན་ཤིང་རྟ་ཆེན་མོ། ཤིང་རྟ་བཟང་པོ་གསུམ་ལས་གསུངས་པ། རྟེན་དང་། སྤང་བྱ།
རྒྱུ་འབྲས་སོགས་ཕྱོགས་མཚུངས་པ་བྱུང་ཡང་ལུང་གསུམ་ཀ་འདིར་དྲངས་པ་ཟློས་པའི་སྐྱོན་དུ་མི་བསམ་སྟེ་གཞུང་་་་་་
འགའ་ཞིག་ལས་མི་གསལ་བ་འགའ་ཞིག་ལས་གསལ་བ་དང་སྔ་འགྱུར་རང་ལུགས་ཀྱི་བསྟན་བཅོས་ཡིད་བཞིན་དབང་
གི་རྒྱལ་པོ་ལྟ་བུ་འདི་དག་གི་ཚིག་གི་ཟུར་རེ་རེས་ཀྱང་དཀའ་བའི་གནད་མང་པོ་བདེ་བླག་ཏུ་སྟོན་པར་བྱེད་པའི་ཕྱིར་་
ན་གཞུང་ལུགས་ཆེན་མོ་གསུམ་ལས་གསུངས་པ་ཉིད་ཡིག་ཚོགས་ལ་མ་འཛེམས་པ་རྒྱ་ཆེར་བཀོད་པ་ཡིན་ནོ། །སྔ་འགྱུར་
བའི་ཐོས་བསམ་པ་རྣམས་ཀྱིས་ཀུན་མཁྱེན་ཆོས་ཀྱི་རྒྱལ་པོའི་གསུང་འདི་ཙམ་མཇལ་རྒྱུ་ཡོད་བཞིན་ཕར་ཕྱིན་གྱི་མཐོང་
263
5
，



ལམ་འཆད་པའི་སྐབས་འདིར། རང་བཟོ་དང་མུན་སྤྲུལ་གཞན་ཟེར་རྗེས་བརྗོད་རྣམས་མི་མཛད་པར་ཞུའོ། །
གཉིས་པ་རྗེས་འཇུག་གིས་བཀྲལ་ཚུལ་ནི་སློབ་དཔོན་བློ་གྲོས་མཐའ་ཡས་ཀྱིས་ཀུན་མཁྱེན་བླ་མའི་དགོངས་པ་་་་་
བཞིན་མཐོང་ལམ་གྱི་རྣམ་བཞག་འདི་ལྟར་གསུངས་ཏེ། མཚན་ཉིད་བཞག་པ། མཚན་གཞི་ངེས་བཟུང་། རབ་ཏུ་དབྱེ་བ།
རང་བཞིན་གཏན་དབབ། སྤངས་རྟོགས་ཁྱད་པར། ཡོན་ཏན་བརྗོད་པ། བྱེད་ལས་གང་ཡིན། ངེས་ཚིག་བསྟན་པའོ། །
དང་པོ་ནི། མྱ་ངན་ལས་འདས་པར་བགྲོད་པའི་གཞི་གང་ཞིག །དེ་ཁོ་ན་ཉིད་གསར་དུ་མངོན་པར་རྟོགས་པའི་གནས་་
སྐབས་ཀྱིས་བསྡུས་པའོ། །གཉིས་པ་ནི། ཕྱོགས་གཅིག་སྤོང་བའི་གཉེན་པོ་མཐོང་ལམ་གྱི་མཚན་གཞི་བདེན་པ་བཞི་ལ་་་
བདག་མེད་པའི་ཆོས་ཉིད་མངོན་སུམ་དུ་མཐོང་སྟེ་འཇིག་རྟེན་ལས་འདས་པའི་ཞི་གནས་དང་ལྷག་མཐོང་མཚུངས་་་་
པར་ལྡན་པའོ། །གསུམ་པ་ནི། རྟེན་གང་ཟག་གིས་ཕྱེ་ན་ཞུགས་གནས་གཉིས་དང་། ཐེག་པས་ཕྱེ་ན་ཉན་རང་བྱང་ཆུབ་
སེམས་ཀྱི་མཐོང་ལམ་གསུམ་དང་། ངོ་བོས་ཕྱེ་ན་སྐད་ཅིག་མ་བཅུ་དྲུག་ལ་སོགས་པར་དབྱེར་ཡོད་ཀྱང་དེ་ནི་ཉན་ཐོས་
དང་སྒོ་བསྟུན་པ་ཡིན་ཏེ། མཐོང་ལམ་རང་གི་ངོ་བོ་ནི་སྐད་ཅིག་མ་གཅིག་གིས་བསྡུས་པའི་ཕྱིར་དབྱེ་བ་བྱར་མེད་དོ། །
ལམ་འདིར་དྲན་པ་ཡང་དག་སོགས་བྱང་ཆུབ་ཀྱི་ཡན་ལག་བདུན་ལ་བསླབ་པའོ། །བཞི་པ་ལ་གཉིས། མཐོང་སྤང་ཡོང་་་
ཚུལ་གྱི་རྣམ་བཞག་མཐོང་ལམ་སྐྱེ་ཚུལ་གྱི་རྣམ་གཞག་གོ །དང་པོ་ནི། ལམ་འདིའི་རང་བཞིན་གཏན་ལ་དབབ་པ་ལ་་་་་
གསུམ། སྤང་བྱའི་མཚན་ཉིད། སྤང་བྱའི་རབ་དབྱེ། སྤང་བྱ་སྤོང་ཚུལ་ལོ། །དང་པོ་ནི། སྤྱིར་ཉོན་མོངས་པ་ཙམ་གྱི་མཚན་
ཉིད་སེམས་ཀྱི་རྒྱུན་མ་ཞི་བར་བྱེད་པ་ཡིན་ལ། བྱེ་བྲག་ཏུ་མཐོང་སྤང་གི་མཚན་ཉིད་ཀུན་ཏུ་བརྟགས་པས་སེམས་རྒྱུད་་་་
རབ་ཏུ་མ་ཞི་བར་བྱེད་པའོ། །གཉིས་པ་ཐ་གཉིས། ངོ་བོའི་དབྱེ་བ་དང༌། སྤོང་ཚུལ་གྱི་དབྱེ་བའོ། །དང་པོ་ལ་གཉིས་ཏེ། །
རྩ་ཉོན་དང་། ཉེ་ཉོན་ནོ། །རྩ་ཉོན་སྤངས་ན་ཉེ་ཉོན་ཤུགས་ལ་སྤང་བའི་ཕྱིར་དང་པོ་བཤད་ན། འདོད་ཆགས། ཁོང་ཁྲོ།
ང་རྒྱལ། མ་རིག་པ། ཐེ་ཚོམ། ལྟ་བ་སྟེ་དྲུག་གོ །ལྟ་བ་ལ་ལྔ། འཇིག་ལྟ་མཐར་ལྟ་ལོག་ལྟ་གསུམ། ལྟ་བ་དང་ཚུལ་ཁྲིམས་་་་་
བརྟུལ་ཞུགས་མཆོག་འཛིན་རྣམས་སོ། །གཉིས་པ་སྤོང་ཚུལ་གྱི་དབྱེ་བ་ལ་གཉིས་ཏེ། མཐོང་སྤང་ངོ༌། དང་པོ་ནི། བྱེ་བྲག་
ཏུ་སྨྲ་བའི་ལུགས་ལ། མཛོད་ལས། དེ་དག་བཅུ་དང་བདུན་བདུན་བརྒྱད། །ལྟ་བ་གསུམ་གཉིས་མ་གཏོགས་པ། །འདོད་ན་
སྡུག་བསྔལ་ལ་སོགས་པ། །མཐོང་བས་རིམ་བཞིན་སྤོང་བར་བྱེད། །ཅེས་བརྒྱད་ཅུ་རྩ་བརྒྱུད་དུ་འདོད་ལ། བསྡུ་བར་་་་་་
མཐོང་སྤང་དགུ་བཅུ་རྩ་བཞིར་བཤད་ཅིང་། ཀུན་བཏུས་ལས་འདོད་ཁམས་ན་ཀུན་ནས་ཉོན་མོངས་པ་ལྔ་དང་། ལྟ་་་་
བས་བསྡུས་པའི་ལྔ་སྟེ་བཅུ་པོ་བདེན་པ་བཞི་ལ་འཇུག་པས་བཞི་བཅུ། ཁམས་གོང་མ་གཉིས་ན་ཁོང་ཁྲོ་མེད་པས་དགུ་་་
དགུ་དང་། དེ་རྣམས་བདེན་བཞི་ལ་འཇུག་པས་དགུ་བཞི་སོ་དྲུག་ཕྲག་གཉིས་བདུན་ཅུ་རྩ་གཉིས་ཏེ་བརྒྱ་རྩ་བཅུ་གཉིས་
སུ་བཤད་དོ། །འོ་ན་གཟུགས་མེད་ན་ལུས་ངན་གི་སྤྱོད་པ་སྡིག་པ་དག་གྲོལ་གྱི་རྒྱུར་འཛིན་པའི་ཚུལ་ཁྲིམས་དང་བརྟུལ་
ཞུགས་མཆོག་འཛིན་བཞི་མི་འཐད་པས་མཐོང་སྤང་བརྒྱ་རྩ་བརྒྱད་དུ་འགྱུར་རོ་ཞེ་ན་འགྱུར་ཏེ། དེ་ན་ལུས་ངག་གི་སྤྱོད་
པ་བདག་གྲོལ་གྱི་རྒྱུར་འཛིན་པ་མེད་ཀྱང་ལྟ་བ་ལ་རང་གྲོལ་གྱི་རྒྱུར་འཛིན་པ་ཡོད་པ་ཚུལ་ཁྲིམས་དང་བརྟུལ་ཞུགས་་་་
མཆོག་འཛིན་དུ་དོགས་པས་སོ། །དེ་ལྟ་ན་འདི་ལྟ་བ་མཆོག་འཛིན་དུ་མི་འགྱུར་རམ་ཞེ་ན། མི་འགྱུར་ཏེ། ལྟ་བ་མཆོག་་་
264



འཛིན་གྱི་རྣམ་པ་ནི་མཆོག་དང་གཙོ་བོ་ལ་སོགས་པར་འཛིན་པ་ཡིན་ལ། ཚུལ་ཁྲིམས་དང་བརྟུལ་ཞུགས་མཆོག་འཛིན་་
གྱི་རྣམ་པ་ནི་འདག་གྲོལ་སོགས་འཛིན་པ་ཡིན་པས་འཛིན་སྟངས་མི་འདྲའོ། །འོ་ན་སྡུག་བསྔལ་དང་ཀུན་འབྱུང་ཁམས་
གསུམ་དུ་གཏོགས་ཀྱང་འགོག་ལམ་ཟག་མེད་དེར་མ་གཏོགས་པས་ཁམས་གསུམ་སོ་སོའི་འགོག་པ་དང་ལམ་ཞེས་་་་་་་
བཞག་པ་མི་འཐད་དོ་ཞེ་ན་སྐྱོན་མེད་དེ། བསྡུ་བ་ལས། ཁམས་གསུམ་གྱི་དབང་དུ་བྱས་པ་ཡིན་ནོ་ཞེས་བཤད་ཅིང་།
དེའང་སྤང་བྱ་སྡུག་བསྔལ་ཀུན་འདོད་ཁམས་པ་ཡིན་པས་སྡུག་བསྔལ་རྒྱུ་དང་བཅས་པ་འགག་པ་ལ་འདོད་ཁམས་ཀྱི་ས་
འགོག་པ་ཞེས་བཏགས་ཤིང༌། དེ་མངོན་སུམ་དུ་བྱེད་པའི་ཐབས་ལ་འདོད་ཁམས་ཀྱི་ལམ་དུ་བཏགས་ལ། ཁམས་གོང་མ་
གཉིས་ཀྱི་འགོག་ལམ་ཡང་དེ་བཞིན་དུ་བཏགས་པས་སོ། །འོ་ན་ཀུན་ལས་བཏུས་པར་མཐོང་བརྒྱ་རྩ་བཅུ་གཉིས་དང་།
བསྡུ་བར་དགུ་བཅུ་རྩ་བཞིར་བཤད་པ་འགལ་ལོ་ཞེ་ན། འདི་ལ་ཁ་ཅིག་རིམ་པ་བཞིན་དུ་རྣལ་འབྱོར་སྤྱོད་པ་དང་མདོ་་
སྡེ་པའི་ལུགས་ཡིན་ཟེར་ཡང་རགས་པ་དང་ཕྲ་བའི་རྣམ་པར་བཞག་པས་མདོ་ཐ་དད་ཀྱི་དགོངས་པར་འཆད་པ་ལེགས་
སོ། །གསུམ་པ་སྤང་བྱ་སྤོང་ཚུལ་ནི། ཉན་ཐོས་པ་དག །མཛོད་ལས། འགོག་པར་འགྱུར་བའི་ལམ་གྱིས་ནི། །དེ་ཡི་སྒྲིབ་པ་
རབ་ཏུ་སྤོང་། །ཞེས་འགག་འགྱུར་གྱི་ལམ་གྱིས་ནི། དེ་ཡི་སྒྲིབ་པ་རབ་ཏུ་སྤོང་། ཞེས་འགོག་འགྱུར་གྱི་ལམ་གྱིས་སྤོང་བར་
འདོད་ལ། ཐེག་པ་ཐུན་མོང་བ་དེ་ཉིད་འདོན་པ་བསྒྱུར་ཏེ། སྐྱེ་བར་འགྱུར་བའི་ལམ་གྱིས་ནི། །དེ་ཡི་སྒྲིབ་པ་རབ་ཏུ་སྤོང་། །
ཞེས་པ་གཉེན་པོ་སྐྱེ་འགྱུར་གྱི་ལམ་གྱིས་སྤོང་བར་འདོད་དོ། །ཐེག་ཆེན་ཐུན་མོང་མིན་པ་ནི་དོན་དམ་པར་སྤང་བྱ་དང་
གཉེན་པོ་མ་གྲུབ་པས་སྐྱེ་འགག་གཉིས་ཀ་མི་འཐད་དོ། །མངོན་རྟོགས་རྒྱན་ལས། འདི་ལ་བསལ་བྱ་ཅི་ཡང་མེད། །གཞག་
པར་བྱ་བ་ཅུང་ཟད་མེད། །ཅེས་དང་། སྤྱོད་འཇུག་ལས། དེ་ལྟར་སྟོང་པའི་དངོས་རྣམས་ལ། །ཐོབ་པ་ཅི་ཡོད་ཤོར་ཅི་ཡོད། །
ཅེས་གསུངས་པ་ལྟར་རོ། །ཀུན་རྫོབ་ཏུའང་བརྟགས་ན་གཉེན་པོས་སྤང་བྱ་སྤོང་བར་མི་འདོད་དེ། སྤང་བྱ་ཡོད་ན་་་་་་
གཉེན་པོ་མེད་ལ། གཉེན་པོ་སྐྱེས་པ་ན་སྤང་བྱ་འགག་པས་དུས་མི་མཉམ་པ་ལ་ཕྲད་པ་མེད་པའི་ཕྱིར་རོ། །མ་བརྟགས་་
པའི་བློ་ངོར་ཡེ་ཤེས་སྐྱེས་པ་ཁ་སྤང་བྱ་སྤངས་པ་ཞེས་ཐ་སྙད་དུ་འདོགས་ཏེ་སྲང་མདའི་མཐོ་དམའ་བཞིན་ནོ། །གཉིས་
པ་མཐོང་ལམ་སྐྱེ་ཚུལ་གྱི་རྣམ་བཞག་ནི། མཐོང་ལམ་སྐྱེ་བའི་ཚུལ་ནི། རྟེན་གང་ལ་སྐྱེ་བ། ས་གང་ལ་བརྟེན་པ། ཚུལ་ཇི་་
ལྟར་རྟོགས་པ། སྐད་ཅིག་དུ་ལས་སྐྱེ་བའོ། །དང་པོ་ནི། གླིང་གསུམ་གྱི་སྐྱེས་པ་བུད་མེད་དང་འདོད་ཁམས་ཀྱི་ལྷ་ལ་སྐྱེ་སྟེ།
དབང་པོ་རྣོ་ཞིང་སངས་རྒྱས་ཀྱི་ལུང་ཡོད་ལ་སྐྱོ་ཤས་ཆེས་པས་སོ། །རྣམ་སྨིན་གྱི་ལས་སྒྲིབ་ཆེན་པོས་བསྒྲིབས་པས་ངན་པ་
སོང་གསུམ་དང་། སྐྱོ་ཤས་མེད་པས་སྒྲ་མི་སྙན་དང་ཁམས་གོང་མ་གཉིས་ལ་མི་སྐྱེའོ། །གཉིས་པ་ས་གང་ལ་བརྟེན་པ་ནི།
ཉན་ཐོས་ཀྱི་མཐོང་ལམ་བསམ་གཏན་དྲུག་གང་རུང་ལ་བརྟེན་ཏེ། དེ་ལའང་ཆགས་བྲལ་སྔོན་དུ་མ་སོང་ན་བསམ་་་་་
གཏན་དང་པོའི་ཉེར་བསྡོག་ས་ལ་དང་། ： སོང་ན་ནི་བསམ་གཏན་གྱི་དངོས་གཞི་ལ་བརྟེན་ནོ། །འདོད་པའི་ས་ལ་མི་་་་་
བརྟེན་ཏེ་མཐོང་ལམ་ནི་ཞི་ལྷག་མཚུངས་ལྡན་ཡིན་ལ། འདོད་པ་ནི་ཞི་གནས་ཆུང་ཞིང་རྣམ་གཡེང་ཤས་ཆེ་བས་སོ། །
ལྷག་མཐོང་ཤས་ཆུང་བས་གཟུགས་མེད་ལའང་མི་བརྟེན་ནོ། །བསམ་གཏན་གཉིས་པའི་ཉེར་བསྡོགས་སོགས་ལ་འབད་
ན་སྐྱེད་དུ་རུང་མོད་ཀྱི་ཞི་གནས་ཤས་ཆུང་བས་སྐྱེད་དཀའོ། །དེ་ལྟ་ན་བསམ་གཏན་དང་པོའི་ཉེར་བསྡོགས་ལའང་་་་་
265



མཚུངས་སོ་ཞེ་ན། མི་མཚུངས་ཏེ། མཐོང་ལམ་སྐྱེ་བ་བསམ་གཏན་གྱི་དངོས་གཞིའི་སེམས་ལ་བརྟེན་དགོས་ལ། དངོས་་་
གཞི་མ་ཐོབ་ན་དང་པོའི་ཉེར་བསྡོགས་ཁོ་ན་སླ་བའི་ཕྱིར་རོ།: །གཉིས་པའི་ཉེར་བསྡོགས་ལ་མི་བརྟེན་ཏེ་དེ་བས་སླ་བའི་
དང་པོའི་དངོས་གཞི་ལ་བརྟེན་པས་ཆོག་པས་སོ། །རང་རྒྱལ་གྱིས་ནི་ཚོགས་སྤྱོད་བསམ་གཏན་ས་དྲུག་གང་རུང་དང་།
བསེ་རུ་ལྟ་བུ་བསམ་གཏན་བཞི་པའི་དངོས་གཞི་ལ་བརྟེན་ནོ། །འོ་ན་བསེ་རུ་ལྟ་བུ་དེ་ཤི་ནས་འདོད་ཁམས་ཁོ་ནར་སྐྱེས་
བར་བཤད་པ་མི་རིགས་ཏེ། བསམ་གཏན་གསུམ་པ་མན་གྱི་ཉོན་མོངས་ངམ་ས་སྤངས་པའི་ཕྱིར་ཞེ་ན། སྐྱོན་མེད་དེ། །
ལས་ཀྱིས་མི་སྐྱེ་ཡང་སྨོན་ལམ་གྱིས་སྐྱེ་བས་སོ། །བྱང་སེམས་ཀྱིས་ནི་བསམ་གཏན་བཞི་པ་ཤིན་ཏུ་དག་པ་ལ་བརྟེན་ནོ། །
ཉེར་བསྡོགས་ལ་མི་བརྟེན་ཏེ་དེའི་གོང་དུ་ཆོས་རྒྱུན་གྱི་ཏིང་ངེ་འཛིན་ཐོབ་པས་སོ། །གསུམ་པ་ཚུལ་ཇི་ལྟར་རྟོགས་པ་ནི། །
ཐེག་པ་ཐུན་མོང་བའི་ལུགས་ལ་ཉན་ཐོས་ཀྱིས་ཡུལ་བདེན་པ་བཞི་ལ་གང་ཟག་གི་བདག་མེད་རྟོགས་ཏེ། དེའང་རྣམ་་་་
པར་གཞག་པའི་བདེན་པ་ལ་དམིགས་པ་མ་ཡིན་གྱི་རྣམ་པར་གཞག་པའི་བདེན་པ་ཞེས་བྱ་བ་རང་གི་མཚན་ཉིད་ལ་་་
དམིགས་པའོ། །རང་རྒྱལ་གྱིས་གང་ཟག་དང་ཆོས་ཀྱི་བདག་གི་གཟུང་བར་རང་བཞིན་མེད་པར་རྟོགས། བྱང་སེམས་་་
ཀྱིས་བདག་མེད་གཉིས་ཀ་རྟོགས་སོ། །ཐེག་ཆེན་ཐུན་མོང་མ་ཡིན་པའི་ལུགས་ལ།་ཡུམ་ལས། ཉན་ཐོས་ཀྱི་ས་ལ་སློབ་པར་
འདོད་པས་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་འདི་བསླབ་པར་བྱའོ། །ཞེས་གསུངས་པ་སོགས་ཀྱི་རྗེས་སུ་འབྲངས་ནས་
འཕགས་པ་ཡབ་སྲས་སོགས་རིགས་ཅན་གསུམ་ཀས་བདག་མེད་རྟོགས་པ་ལ་ཁྱད་པར་མི་བཞེད་དེ། བཞི་པ་སྐད་ཅིག་་་
དུ་ལས་སྐྱེ་བ་ལ་གཉིས་ཏེ། ཐེག་པ་ཐུན་མོང་བ་དང་། ཐུན་མོང་མ་ཡིན་པའི་ལུགས་སོ། །དང་པོ་ནི། མཛོད་ལས། འཇིག་
རྟེན་པ་ཡི་ཆོས་མཆོག་ལས། །ཆོས་ཀྱི་བཟོད་པ་ཟག་པ་མེད། །འདོད་སྡུག་བསྔལ་ལའོ་དེ་ལས་ནི། །དེ་ཉིད་ལ་ཆོས་ཤེས་དེ་
བཞིན། །དུgཁ་ལྷག་ལ་རྗེས་བཟོད་ཤེས། །བདེན་པ་གསུམ་ལ་དེ་བཞིན་ནོ། །ཞེས་གསུངས་པ་ལྟར་བྱེ་བྲག་ཏུ་སྨྲ་བ་ནི་་་་
ཆོས་མཆོག་གི་མཇུག་ཏུ་འདོད་པའི་སྡུག་བསྔལ་ལ་ཆོས་ཤེས་པའི་བཟོད་པ་དང་། དེ་ལ་ཆོས་ཤེས་པ། དེ་ནས་ཁམས་
གོང་མའི་སྡུག་བསྔལ་ལ་རྗེས་སུ་ཤེས་པའི་བཟོད་པ་དང་། དེ་ལ་རྗེས་སུ་ཤེས་པ་སྟེ་སྐད་ཅིག་མ་བཞི་དང་། བདེན་པ་་་
ལྷག་མ་གསུམ་ལངའ་དེ་བཞིན་དུ་སྦྱར་བའི་སྐད་ཅིག་མ་བཅུ་དྲུག་གི་ཟག་མེད་ཤེས་རབ་ཀྱིས་བདེན་པ་མཐོང་བར་་་་་
འདོད་ལ། དེའང་། མཛོད་ལས། བཟོད་དང་ཤེས་ལ་གོ་རིམ་བཞིན། །བར་ཆད་མེད་དང་རྣམ་གྲོལ་ལམ། །དེ་ལ་སྐད་ཅིག
བཅོ་ལྔ་ནི། །མ་མཐོང་མཐོང་ཕྱིར་མཐོང་བའི་ལམ། །བཅུ་དྲུག་པ་ལ་དེ་འབྲས་གནས། །ཞེས་པ་ལྟར། བཟོད་པ་བརྒྱད་ནི་
མཐོང་སྤང་གི་ཐོབ་པ་གཅོད་པས་བར་ཆད་མེད་པའི་ལམ་དང་། ཤེས་པ་བརྒྱད་ནི་བྲལ་བའི་ཐོབ་པ་ཉམས་སུ་མྱོང་བས་
རྣམ་པར་གྲོལ་བའི་ལམ་སྟེ། དེ་དག་གི་སྐད་ཅིག་མ་བཅོ་ལྔ་ནི་མཐོང་ལམ་དོངས་ཡིན་ཞིང་བཅུ་དྲུག་པ་ནི་འབྲས་བུ་་་་
ཡིན་བ་དང་རྒྱུན་ཆགས་པའི་ཕྱིར་སྒོམ་ལམ་ཡིན་ནོ། །ཐེག་ཆེན་དབུ་མའི་ལུགས་ལ་ཆོས་ཉིད་ཀུན་འགྲོའི་ཚུལ་གྱིས་་་་་་
མཐོང་བ་ལ་གསར་མཐོང་རིགས་མི་མཐུན་གྱི་དབྱེ་བ་མེད་པའི་ངོས་ནས་མཐོང་ལམ་སྐད་ཅིག་མ་རུ་བཞག་ལ། སྒྲོ་་་་
འདོགས་གཅོད་ཚུལ་དང་བོགས་འདོན་ཚུལ་གྱི་སྒོ་ནས་སྐད་ཅིག་མ་བཅུ་དྲུག་སྟེ། དེའང་ཁམས་གསུམ་གྱི་སས་བསྡུས་
པའི་སྡུག་བསྔལ་མཐོང་སྤང་སྤོང་བའི་བར་ཆད་མེད་ལམ་ཆོས་བཟོད་བཞི་དང་། དེ་སྤངས་པའི་རྣམ་གྲོལ་ལམ་ནི་ཆོས་
266



ཤེས་བཞི། དེ་རྣམས་ཀྱང་འཕགས་ཆོས་ཕྱི་མ་རྣམས་ཀྱི་རྒྱུ་མིན་དུ་འཛིན་པའི་སྒྲོ་འདོགས་གཅོད་པའི་བར་ཆད་མེད་་་་་
ལམ་རྗེས་བཟོད་བཞི་དང་། དེ་སྤངས་པའི་རྣམ་གྲོལ་ལམ་ནི་རྗེས་ཤེས་བཞིའོ། །བརྒྱད་སྟོང་འགྲེལ་ཆེན་ལས་འབྲས་བུ་
མངོན་པར་རྟོགས་པ་ལ་ལྟོས་ནས་སྐད་ཅིག་མ་བཅུ་དྲུག་ཏུ་གསུངས་ཤིང་། ཐུབ་པ་དགོངས་རྒྱན་ལས་ནི་སྡུག་བསྔལ་ཚ་
ཆོས་བཟོད་མཐོང་ལམ་མཚན་ཉིད་པ་དང་། གཞན་རྣམས་བཏགས་པ་བར་གསུངས་ལ། གཞན་ཡང་དབང་པོའི་རིམ་་
པས་གཅིག་ནས་བཅུ་དྲུག་གི་བར་ཅི་རིགས་པར་སྐྱེ་བར་འདོད་ཅིང་། མངོན་པ་ཀུན་ལས་བཏུས་པའི་དགོངས་པས་ནི་
སྐད་ཅིག་མ་བཅུ་དྲུག་རིམ་པ་བཞིན་བར་མ་ཆད་དུ་སྐྱེ་བར་གསལ་ཏེ། གཞན་དུ་ན་ཞུགས་གནས་ཀྱི་ཁྱད་པར་དང་་་་
དབང་པོའི་ས་མཚམས་ལ་སོགས་པ་དང་འགལ་བས་སོ། །འདིར་སྐད་ཅིག་མ་ཞེས་པ་ནི་ལམ་དེ་དང་དེའི་བྱ་བ་རྫོགས་་
པ་ལ་སྐད་ཅིག་མར་བྱས་པའི་བྱ་རྫོགས་ཀྱི་སྐད་ཅིག་མའོ། །གཉིས་པ་ཐུན་མོང་མིན་པའི་ལུགས་ནི། ཡང་དག་པའི་དོན་
ལ་བྱང་ཆུབ་སེམས་དཔའ་མི་སྐྱེ་བའི་ཆོས་ལ་བཟོད་པ་ཐོབ་པ་ཞེས་གསུངས་པས་དོན་དམ་པར་མཐོང་བའི་ལམ་སྐྱེ་་་་
བར་མི་བཞེད་དོ། །མདོ་ལས། སྐྱེ་བ་མེད་པ་བདེན་པ་གཅིག་ཡིན་ནོ། །དེ་ལས་ཁ་ཅིག་བདེན་པ་བཞི་ཞེས་ཟེར། །བྱང་
ཆུབ་སྙིང་པོར་འདུག་ནས་བདེན་གཅིག་ཀྱང་། །གྲུབ་པར་མ་མཐོང་བཞི་ལྟ་ག་ལ་ཞིག །ཅེས་དང་། རིགས་པ་དྲུག་ཅུ་པ་
ལས། གལ་ཏེ་ཆོས་ཤེས་མཇུག་ཐོགས་སུ། །འདི་ལ་བྱེ་བྲག་ཡོད་ན་ནི། །ཤིན་ཏུ་ཕྲ་བའི་དངོས་ལ་ཡང་། །གང་གི་སྐྱེ་བ་རྣམ་
བརྟགས་པ། །རྣམ་པར་མི་མཁས་དེ་ཡིས་ནི། །རྐྱེན་ལས་སྐྱེས་པ་དེ་མ་མཐོང་། །ཞེས་གསུངས་པས་སོ། །དེ་ལྟར་མདོ་ལས།
མཐོང་ལམ་སྐད་ཅིག་མ་གཅིག་དང་བཅུ་དྲུག་ལ་སོགས་སྐྱེ་བར་བཤད་པ་ཅི་ཞེ་ན། དེ་ནི་དངོས་པོར་སྨྲ་བ་རྣམས་རྗེས་་
སུ་བཟུང་བའི་ཕྱིར་དགོངས་པ་ཡིན་ཏེ། དེ་ལ་དགོངས་གཞི་རྟེན་ཅིང་འབྲེལ་བར་འབྱུང་བ། དགོས་པ་དངོས་པོ་ལ་་་་་
མངོན་པར་ཞེན་པ་རྣམས་གཞུག་པ། དངོས་གནོད་བྱེད་ནི། རྩ་ཤེ་ལས། བདག་ལས་མ་ཡིན་གཞན་ལས་མིན། །གཉིས་
ལས་མ་ཡིན་རྒྱུ་མེད་མིན། །དངོས་པོ་གང་དང་གང་ན་ཡང་། །སྐྱེ་བ་ནམ་ཡང་ཡོད་མ་ཡིན། །ཞེས་གསུངས་པ་ལྟར་མུ་་་་
བཞིར་སྐྱེ་བ་བཀག་པ་བ་ཁེགས་སོ། །གཞན་ཡང་མཐོང་ལམ་སྐད་ཅིག་རུ་ལ་སྐྱེ་དཔྱོད་ན་དུ་ལ་འཇིག་པའང་དགོས་པས་
ཧ་ཅང་ཐལ་ཏེ། ཡང་རྩ་ཤེས་ལས། འབྱུང་བ་དང་ནི་འཇིག་པ་དག །མཐོང་ངོ་སྙམ་དུ་ཁྱོད་སེམས་ནི། །འབྱུང་བ་དང་ནི་
འཇིག་པ་དག །གཏི་མུག་ཉིད་ཀྱིས་བསླད་པ་ཡིན། །ཞེས་གསུངས་པ་ལྟར་རོ། །གལ་ཏེ་བརྟེན་ནས་སྐྱེས་ཉིད་སྐྱེ་བ་་་་
ཡིན་ནམ་ཞེ་ན། མ་དྲོས་པས་ཞུས་པ་ལས། གང་ཞིག་བརྟེན་ནས་སྐྱེས་པ་དེ་མི་སྐྱེ། །དེ་ལ་སྐྱེ་བའི་རང་བཞིན་ཡོད་མ་ཡིན། །་་
རྐྱེན་ལ་རག་ལས་གང་དེ་སྟོང་པ་ཉིད། །གང་གིས་སྟོང་ཉིད་ཤེས་དེ་བག་ཡོད་ཡིན། །ཞེས་དང་། འཕགས་པ་ཀླུས། འདི་
བརྟེན་འདི་འབྱུང་ཞེས་བྱ་བའི། །འཇིག་རྟེན་འདི་འབྱུང་ཞེས་བྱ་བའི། །འཇིག་རྟེན་ཚུལ་འདི་འགོག་མི་མཛད། །རྟེན་པ་
འབྱུང་གང་དེ་རང་བཞིན་མེད། །དེ་ལ་ཡོད་ཅེས་ཇི་ལྟར་ངེས། །ཞེས་དང་། གང་ཕྱིར་རྟེན་འབྱུང་མ་ཡིན་པའི། །ཆོས་་་་
འགའ་ཡོད་པ་མ་ཡིན་ལ། །དེ་ཕྱིར་སྟོང་ཉིད་མ་ཡིན་པའི། །ཆོས་འགའ་ཡོད་པ་མ་ཡིན་ནོ། །ཞེས་བྱ་བ་སོགས་རྒྱས་པར་་
གསུངས་པས་ཆོས་ཐམས་ཅད་སྐྱེ་བ་མེད་པ་ཡིན་ནོ། །ལྔ་པ་ནི། མཐོང་སྤང་གི་ས་བོན་རྩ་བ་ནས་སྤངས་པ་དང་ཆོས་་་་
ཉིད་ཇི་ལྟ་བའི་དོན་མངོན་སུམ་དུ་རྟོགས་ཤིང་ཆོས་ཅན་ཇི་སྙེད་པའི་དོན་ཡང་ཅི་རིགས་པར་རྟོགས་པ་སྟེ། མདོ་སྡེ་རྒྱན་
267



ལས། དེ་ནས་ཆོས་དབྱིངས་གཉིས་ཀྱི་མཚན་ཉིད་དང་། བྲལ་བ་མངོན་སུམ་ཉིད་དུ་རྟོགས་པར་འགྱུར། ཞེས་གསུངས་པ་
ལྟ་བུའོ། །དྲུག་པ་ནི། མཐོང་ལམ་པ་ངན་སོང་སོགས་འཇིགས་པ་ལྔ་དང་བྲལ་བ་དང་། ཏིང་ངེ་འཛིན་བརྒྱ་ཐོབ་པ་་་་་
སོགས་ཡོན་ཏན་བརྒྱ་ཕྲག་བཅུ་གཉིས་རྗེས་ཐོབ་ཏུ་འབྱུང་བའི་ནུས་པ་ཐོབ་པ་ལ་སོགས་པའོ། །འོན་ཀྱང་དེ་ལ་ལྷན་སྐྱེས་
ཀྱི་ང་བདག་གི་ཆ་ད་དུང་ཡོད་པས་དེ་ལས་འབྱུང་བའི་ཉོན་མོངས་པའི་ལྷན་སྐྱེས་བག་ཉལ་ཡོད་ཅིང་། དེས་ན་གང་་་་་
ལའང་དངོས་འཛིན་མེད་བཞིན་དུ་བྱེད་དངངས་སྐད་ཅིག་མ་སྐྱེས་བུ་ལ་ཁའི་ཐོ་ཡོར་ལ་དངངས་པ་ལྟ་བུར་ཡོད་པར་
འདོད་ལ། དེ་བཞིན་དུ་ཡེངས་དུས་འཁོར་བར་ལྟུང་དོགས་པའི་ཡ་ང་དང་སྙན་གྲགས་འདོད་པའི་ཀུན་བརྟགས་ཀྱི་ཆ་་
ཕྲ་མོ་ཡང་ཡོད་མོད། དེའང་སོ་སྐྱེ་བཞིན་གཞི་ཐུག་པ་ནི་མེད་དོ། །དྲན་པ་སྐད་ཅིག་མ་ལ་ལྡོག་པས་གཉེན་པོ་བརྟེན་མི་
དགོས་པའི་ཕྱིར་མདོར་ན་མཐོང་ལམ་ཐོབ་ནས་རྣམ་རྟོག་སྐྱེ་ཡང་སྐད་ཅིག་མ་གཉིས་པར་བཟློག་ཅིང་། ཡེ་ཤེས་ཀྱིས་་་་
དབང་བྱས་པ་ཡིན་པས་དེ་ཡན་ཆད་ལམ་ལ་འབད་རྩོལ་མི་དགོས་པར་ཤུགས་ཀྱིས་བགྲོད་པ་ཡིན་ཏེ་མདའ་མཐེབ་་་་
ཤུགས་ཀྱིས་བགྲོད་པ་དང་འདྲའོ་ཞེས་གསུངས་སོ། །བདུན་པ་ནི། སྤང་བྱ་ཀུན་བརྟགས་ཀྱི་ཉོན་མོངས་ཐམས་ཅད་་་་་
སྤངས་ཤིང་འཁོར་བར་འཕེན་པའི་རྒྱུ་ཟད་པས། སྲིད་པ་ལས་གྲོལ་ཞིང་འཁོར་བ་གཏན་དུ་སྤངས་ཏེ་མྱ་ངན་ལས་་་་་
འདས་པའི་ས་གནོན་པར་བྱེད་པའོ། །བརྒྱད་པ་ནི། ཟག་པ་དངོས་ཀྱི་གཉེན་པོར་གྱུར་པ་ཟག་མེད་ཀྱི་དགེ་བ་དང་།
མཐོང་སྤང་གི་ཉོན་མོངས་པ་རྩ་བ་ནས་སྤོང་བར་བྱེད་པས་སྤོང་བའི་གཉེན་པོ་དང་། འཕགས་པའི་ཆོས་ཀྱི་ཐོག་མ་ཡིན་
པས་འཇིག་རྟེན་ལས་འདས་པའི་སེམས་དང་པོར་བསྐྱེད་པ་ཞེས་ཀྱང་བྱ། སྔོན་མ་མཐོང་བའི་འཕགས་པའི་བདེན་པ་་་
ཆོས་ཉིད་སྤྲོས་བྲལ་མངོན་སུམ་དུ་མཐོང་བའི་ལམ་ཡིན་པས་མཐོང་ལམ་ཞེས་བྱ་བ་ནི་དེའི་ངེས་ཚིག་གི་དོན་ནོ། །འོ་ན་
སྔར་སྦྱོར་ལམ་གྱི་སྐབས་ཀྱི་རྟོགས་པ་དང་ཁྱད་པར་ཅི་ཡོད་ཅེ་ན། མཐོང་ལམ་གྱི་རྟོགས་པ་ནི་ཆོས་ཉིད་རང་གི་མཚན་
ཉིད་མངོན་སུམ་དུ་མཐོང་བ་ཡིན་ལ། སྦྱོར་ལམ་གྱི་རྟོགས་པ་ནི་དེའི་ཆ་དང་མཐུན་པའི་ཆོས་ཉིད་ཕྱོགས་ཙམ་རྟོགས་་་
པའོ། །ཞེས་སོ། །གཞན་ཡང་ཀུན་མཁྱེན་འཇིགས་མེད་གླིང་པ་དང་། མི་ཕམ་འཇམ་པའི་དབྱངས་རྣམ་གཉིས་ཀྱིས་ཀུན་
མཁྱེན་ཆོས་ཀྱི་རྒྱལ་པོ་དྲི་མེད་འོད་ཟེར་གྱི་གསུང་རབ་དྲི་མ་མེད་པ་རྣམས་ཀྱི་དགོངས་པ་བཞིན་ཐེག་པ་ཆེན་པོའི་་་་་
མཐོང་ལམ་གྱི་རྣམ་བཞག་རྒྱས་པར་གཏན་ལ་ཕབ་མོད་འདིར་ཡི་གེ་མང་དུ་དོགས་པས་ཤེས་པར་འདོད་ན་བདེན་པ་་
གཉིས་ཀྱི་ཤིང་རྟ་དང་མཁས་པའི་ཚུལ་ལ་འཇུག་པའི་སྒོ་ཞེས་བྱ་བའི་བསྟན་བཅོས་རྣམས་ལས་རྟོགས་པར་བྱའོ། ། །
གཉིས་པ་དཀའ་བའི་གནས་མཐོང་ལམ་སྐད་ཅིག་མ་དུར་སྐྱེ་བྱེ་བྲག་ཏུ་བཤད་པ་ནི། ཀུན་མཁྱེན་ཆོས་ཀྱི་རྒྱལ་པོའི་
དགོངས་པའི་གནད་གསང་རྣམས་ཕྱོགས་གཅིག་ཏུ་བསྡུས་ཏེ་མི་ཕམ་འཇམ་པའི་དབྱངས་ཀྱིས་སྡུད་པ་རྒྱན་སྦྱར་ལས། །
དེ་ལྟར་ན་ཆོས་ཐམས་ཅད་མཉམ་ཕ་ཉིད་དུ་མཐོང་བའི་ཡེ་ཤེས་དེས་བདེན་པ་བཞིའི་ཆོས་ཉིད་ཇི་ལྟ་བ་བཞིན་དུ་་་་་
གཟིགས་པ་ཡིན་པས་ན། ས་དང་རྣམ་པའི་སྒོ་ནས་བཅུ་དྲུག་ཏུ་ཕྱེ་ཡང་གནད་གཅིག་ལ། ཁ་ཅིག་ཏུ་ཡོན་ཏན་གྱི་ཆ་ནས་
བསྟན་པར་ཡང་མཛད་མོད་དོན་འདིར་གསུངས་པ་ཙམ་ལ་འདུས་སོ། །ཞེས་དང་། ཡང་ཕར་ཕྱིན་ཊིཀྐ་ལས། བཅུ་དྲུག་
པོ་འདི་དག་རིམ་ཅན་དུ་སྐྱེ་བ་དང་། ཅིག་ཆར་དུ་སྐྱེ་བ་དང་སོ་སོའི་འཇོག་ཚུལ་བཞེད་པ་འགའ་ཡོད་ཀྱང་། ཆོས་་་་
268



ཐམས་ཅད་བདག་མེད་པའི་དོན་མངོན་སུམ་དུ་རྟོགས་པའི་ཤེས་རབ་ཀྱིས་བྱ་བ་རྫོགས་པའི་སྐད་ཅིག་མ་དེས་ཁམས་
གསུམ་གྱི་བདེན་བཞིའི་ཆོས་ཉིད་རྫོགས་པར་རྟོགས་པ་ལ་ལྡོག་ཆོས་བཅུ་དྲུག་ཏུ་དབྱེ་བ་ཙམ་དུ་བཞེད་པ་ནི་དོན་ལ་་་་
གནས་ཤིང་ཁྱད་པར་དུ་ཆོས་ཐམས་ཅད་སྟོང་ཉིད་སྤྲོས་བྲལ་དུ་གཟིགས་པའི་ཐེག་ཆེན་གྱི་ལུགས་ལ་ནི་དེ་ལྟར་ཆེས་་་་་
འཐད་པ་ཉིད་དོ། །འོན་ཀྱང་བདེན་བཞིའི་རྣམ་པ་ཅན་གྱི་སྤྲོས་བཅས་ཀྱི་ཤེས་རབ་ལ་ནི་སྡུག་བསྔལ་དང་། དེའི་རྒྱུ་ཀུན་
འབྱུང་དང་། དེ་འགོག་པ་དང་། ལམ་གྱི་རིམ་པས་ངེས་པ་རིམ་ཅན་སྐྱེས་ནས་བདེན་བཞི་མཐོང་བའི་བྱ་བ་རྫོགས་པ་་་
ཡང་ཡོད་དོ། །ཞེས་སོ། །ཡང་མི་ཕམ་ཞལ་ལུང་ལས། དེ་ལ་སྤྱིར་མཐོང་ལམ་སྐད་ཅིག་བཅུ་དྲུག་གི་རྣམ་བཞག་ལ། མཛོད་
ཀྱི་ལུགས་དང་། ཀུན་བཏུས་ཀྱི་ལུགས་དང་། གཏན་དབབ་བསྡུ་བའི་ལུགས། དབུ་མ་པའི་ལུགས་ཏེ་གྲུབ་མཐའ་སྨྲ་བ་སོ་
སོའི་ལུགས་ཐ་དད་ཡོད་ཀྱང་། ཤེར་མདོའི་དགོངས་པ་ནི་གྲུབ་མཐའ་འོག་མའི་ལུགས་དང་བསྲེ་བར་བྱ་བ་མིན་པས། །
དགོངས་འགྲེལ་གྱི་ཤིང་རྟ་ཆེན་པོ་ཀླུ་སྒྲུབ་དང་། བྱམས་པའི་དགོངས་པ་ལྟར་འཆད་དགོས་ཤིང་། དེ་ལྟར་ན་ཀླུ་སྒྲུབ་ཀྱི་
དགོངས་པ་ལྟར་ཡུལ་སྟོང་པ་ཉིད་དོན་དམ་མྱ་ངན་ལས་འདས་པའི་ཆོས་མངོན་སུམ་དུ་མཐོང་བའི་ཡེ་ཤེས་ལ་སྐད་་་་
ཅིག་ཐ་དད་ཀྱི་དབྱེ་བ་མེད་དོ། །རྟོགས་བྱའི་ཆོས་ཉིད་ལ་དབྱེ་བ་མེད་པའི་ཕྱིར། རིག་པ་དྲུག་ཅུ་པ་ལས། ཆོས་ཤེས་པ་ཡི་
འོག་ཏུ་ནི། །འདི་ལ་བྱེ་བྲག་དབྱེར་ཡོད་ན། །ཤིན་ཏུ་ཕྲ་བའི་དངོས་རྣམས་ལ། །གང་གིས་སྐྱེ་བར་རྣམ་བརྟགས་པ། །རྣམ་
པར་མི་མཁས་པ་ཡིས་ནི། །རྐྱེན་ལས་བྱུང་བའི་དོན་མ་མཐོང་། །ཞེས་དང་། དེའི་འགྲེལ་པར། ཟླ་བས་མ་སྐྱེས་པ་མྱ་ངན་
ལས་འདས་པ་ཡང་དེའི་ངོ་བོ་ཉིད་ཡིན་པར་མཐོང་བས་མངོན་པར་རྟོགས་པ་གཅིག་ཏུ་ཟད་དོ། ་ ་ ཞེས་གསུངས་པའི་
ཕྱིར། དེ་ལ་ཆོས་ཞེས་པ་ཡང༌། ་བཟོད་ཤེས་ཆོས་ཤེས་གཉིས་ཀྱི་ཟླས་ཕྱེ་བའི་ཆོས་ཤེས་མ་ཡིན་ཏེ། ཆོས་ཅན་ཀུན་རྫོབ་་་་
ཀྱིས་བསྡུས་པའི་བདེན་པ་གསུམ་པོ་ཆོས་ཉིད་དོན་དམ་པ་དང་དབྱེར་མེད་པའི་གནས་ལུགས་འགོག་པ་མྱ་ངན་ལས་་་
འདས་པའི་ཆོས་ཤེས་པ་ལ་དེ་སྐད་བརྗོད་དེ། ཟླ་བས། དེ་ལ་ཆོས་ཤེས་བྱ་བའི་སྒྲ་ནི། མྱ་ངན་ལས་འདས་པ་ལ་བྱའོ། །
ཞེས་དང༌། ཆོས་ཀྱི་ཡུལ་ཤེས་པ་ནི་ཆོས་ཤེས་པ་ཞེས་བྱ་བ་ཡིན་པའི་ཕྱིར། བདེན་པ་གསུམ་པོ་རྟེན་ཅིང་འབྲེལ་བར་་་་་
འབྱུང་བའི་ངོ་བོ་ཉིད་ཀྱིས་མ་ཐོབ་ནས་ཆེན་པོའི་ཆེན་པོ་ས་བཅུ་པའི་རྗེས་ཐོབ་བར་དུ་རིམ་བཞིན་ཡོད་པ་ནི། མདོ་་་་
དང་རྩ་བའི་དགོངས་པ་ཡིན་ལ་གཞུང་འགྲེལ་རྣམས་སུ་འཆད་ཚུལ་སྣ་ཚོགས་སྣང་ངོ༌། །ཞེས་སོ། །མཐོང་ལམ་གྱི་མཐའ་
དཔྱད་ཀུན་མཁྱེན་ཡབ་སྲས་ཀྱི་གསུང་རབ་ལས་ཇི་ལྟར་འབྱུང་བ་བཞིན་བཤད་ཟིན་ཏོ། །མཐོང་ལམ་གྱི་སྐབས་འདིར་་
ཀུན་མཁྱེན་ཆེན་པོ་དང་བླ་མ་འཇམ་པའི་དབྱངས་སོགས་ཀྱི་གསུང་གི་ཟབ་གནད་རེ་རེ་ཡང་ཞིབ་ཏུ་འཆད་དགོས་པ་་
ནི་ཁོ་བོས་བྱས་པའི་མཐོང་ལམ་གྱི་སྟོང་ཐུན་ཆེན་མོར་བལྟ་བར་བྱའོ། ། །
གཉིས་པ་མཉམ་བཞག་ཡེ་ཤེས་ཀྱི་རང་བཞིན་ཟག་མེད་སྒོམ་ལམ་ལ། བར་ཆད་མེད་ལམ་གྱི་རང་བཞིན་སྒྲུབ་པ་་
སྒོམ་ལམ་དང་རྣམ་གྲོལ་ལམ་གྱི་རང་བཞིན་རྣམ་དག་སྒོམ་ལམ་བཤད་པ་གཉིས། །དང་པོ་ལ་དངོས་དང༌། ལམ་གཉིས་
ཀྱི་འགལ་མཐུན་གྱི་རྐྱེན་གྱི་ཁྱད་པར་གཉིས། དང་པོ་ནི། དེ་ཡི་སོགས་རྐང་པ་བཞི། གཉིས་པ་ལ་ལམ་གཉིས་ཀྱི་མཐུན་
རྐྱེན་བཤད་པ་དང་། དེ་གཉིས་ཀྱི་འགལ་རྐྱེན་བཤད་པ་གཉིས། དང་པོ་ལ། ཕྱིའི་རྐྱེན་དང་། ནང་གི་རྒྱུ་གཉིས། དང་པོ་ནི།
269



སངས་རྒྱས་བསྟོད་དང་ཞེས་གསུངས། གཉིས་པ་ནི། སྦྱིན་སོགས་རྐང་པ་ཕྱེད་དང་གསུམ། གཉིས་པ་མི་མཐུན་པའི་རྐྱེན་
ལ། སྤྱི་དང་། བྱེ་བྲག་གཉིས་ལས། དང་པོ་ནི། ཆོས་ཀྱི་སོགས་རྐང་པ་གཉིས། གཉིས་པ་བྱེ་བྲག་ནི། ཟབ་པོའི་སོགས་རྐང་
པ་གསུམ། གཉིས་པ་རྣམ་དག་སྒོམ་ལམ་ལ། སྤྱི་དོན་རྣམ་དག་ཕྱེས་ཏེ་བསྟན་པ། སྐབས་དོན་རྣམ་དག་སྒོམ་ལམ་དངོས་
དང་གསུམ། དང་པོ་ནི། འབྲས་བུ་སོགས་རྐང་པ་བཞི། གཉིས་པ་འཕྲོས་དོན་རྣམ་དག་གི་དབྱེ་བ་ནི། ཉོན་མོངས་སོགས་
རྐང་པ་བཞི། གསུམ་པ་སྐབས་དོན་རྣམ་དག་སྒོམ་ལམ་ལ། དངོས་དང་། སྤང་གཉེན་གྱི་རབ་དབྱེ་ལ་རྩོད་པ་སྤོང་བའོ། །
དང་པོ་ནི། ས་དགུ་སོགས་རྐང་པ་བཞི། གཉིས་པ་རྩོད་སྤོང་ནི། དེ་ལ་སོགས་རྐང་པ་བཞི། སྐབས་འདིར་ཐེག་པ་ཆེན་པ་
པོའི་སྒོམ་ལམ་གྱི་མཐའ་དཔྱད་པ་ལ་གཉིས། ཀུན་མཁྱེན་ཆོས་ཀྱི་རྒྱལ་པོའི་གསུང་རབ་ལས་ཇི་ལྟར་འབྱུང་བ་དང་། །
རིང་ལུགས་པ་ཆེན་པོ་རྣམས་ཀྱིས་དེ་ཡི་དགོངས་པ་ཕྱིན་ཅི་མ་ལོག་པ་གཏན་ལ་དབབ་ཚུལ་ལོ། །དང་པོ་ནི། གྲུབ་པའི་
མཐའ་རིན་པོ་ཆེ་ལས། བསྒོམ་པའི་ལམ་ལའང་། རྟེན་དང་། རང་བཞིན་གཉིས་ལས། རྟེན་ལ་ལུས་ཀྱི་རྟེན་ནི་གླིང་གསུམ་
གྱི་སྐྱེས་པ་བུད་མེད་འདོད་གཟུགས་ཀྱི་ལྷ་དང་བཅས་པ་ལ་སྐྱེ་བ་ཤས་ཆེ་ཞིང་། གཞན་ལའང་སྐྱེར་རུང་སྟེ་མདོ་སྡེ་རྒྱན་
ལས། བསམ་བཞིན་སྲིད་པ་ལེན་པ་དང་། །ཞེས་པས་གྲུབ་བོ། །སེམས་ཀྱི་རྟེན་ནི། བསམ་གཏན་བཞི་པའོ། །རང་བཞིན་ལ།
རྒྱུ། འབྲས་བུ། ངོ་བོ་གསུམ་ལས། རྒྱུ་ནི་ཐེག་ཆེན་གྱི་ལམ་དང་པོ་གསུམ་མོ། །འབྲས་བུ་ནི་མི་སློབ་པའི་ལམ་མོ། །ངོ་བོ་ལ་
མཚན་ཉིད། མཚན་གཞི། དབྱེ་བ། ཁྱད་ཆོས་དང་བཞི་ལས། མཚན་ཉིད་ནི་ས་གཉིས་པ་ཡར་བཅད་རྒྱུན་མཐའ་མར་
བཅད་ཀྱི་ཐེག་ཆེན་གྱི་ལམ་མཚན་གཞི། ཐེག་ཆེན་སྒོམ་ལམ་གྱི་ཐ་སྙད་བྱ་རུང་དུ་མཚོན། ཐེག་ཆེན་གྱི་མཐོང་ལམ་་་་་
རྫོགས་པའི་རྗེས་ལས་འབྱུང་ཞིང་ཐེག་ཆེན་གྱི་དགེ་བས་བསྡུས་པ་གང་ཞིག་ཐེག་ཆེན་མི་སློབ་པའི་ལམ་གྱི་སྐད་ཅིག་་་་
དང་པོ་ཤེས་རྒྱུ་ལ་སྐྱེ་བའི་རྒྱུར་གྱུར་པའོ། །མཚན་གཞི་ནི་ས་བཅུའི་རང་བཞིན་གྱི་འཁོར་དུ་གཏོགས་པའི་དགེ་བ་རྣམས་
སོ། །དབྱེ་ན་སྒོམ་ལམ་ཆུང་ངུ་འབྲིང་ཆེན་པོ་གསུམ་ལས་གསུམ་གསུམ་ཕྱེ་བས་དགུའོ། །དེའང་ཆུང་ངུའི་ཆུང་དུ་་་་་་
གཉིས་པ་དྲི་མ་མེད་པ་སྟེ། “ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་མཆོག་ཏུ་གྱུར་པ་ནི། མདོ་སྡེ་རྒྱན་ལས། འཆལ་ཚུལ་རྩོལ་་་་
བའི་དྲི་བྲལ་ཕྱིར། །དྲི་མ་མེད་པའི་ས་ཞེས་བྱ། །ཞེས་སོ། །ཆུང་ངུའི་འབྲིང་གསུམ་པ་འོད་བྱེད་པ་བཟོད་པའི་ཕ་རོལ་ཏུ་་
ཕྱིན་པ་ནི། དེ་ཉིད་ལས། ཆོས་ཀྱི་སྣང་བ་ཆེན་པོ་ནི། །བྱེད་པའི་ཕྱིར་ན་འོད་བྱེད་པ། །ཞེས་སོ། །ཆུང་ངུའི་ཆེན་པོས་བཞི་
པ་འོད་འཕྲོ་བ་ནི། བརྩོན་འགྲུས་ཀྱི་ཕ་རོལ་ཏུ་ཕྱིན་པ་སྟེ། དེ་ཉིད་ལས། འདི་ལྟར་བྱང་ཆུབ་ཕྱོགས་མཐུན་ཆོས། །རབ་ཏུ་
སྲེག་བྱེད་འོད་ལྟ་བུ། །དེ་དང་ལྡན་ཕྱིར་ས་དེ་ནི། །གཉིས་པོ་བསྲེགས་པས་འོད་འཕྲོ་ཅན། །ཞེས་སོ། །འབྲིང་གི་ཆུང་དུ་ས་
ལྔ་པ་སྦྱང་དཀའ་བ་ནི། ཡང་དེ་ཉིད་ལས། སེམས་ཅན་རྣམས་ཡོངས་སྨིན་བྱེད་ཅིང༌། །རང་གི་སེམས་ཀྱང་བསྲུང་བའི་་་
ཕྱིར། །བློ་ལྡན་རྣམས་ཀྱིས་སྦྱང་དཀའ་བ། །དེ་ཕྱིར་སྦྱང་དཀའ་ཞེས་བརྗོད་དོ། །ཞེས་སོ། །འབྲིང་གི་འབྲིང་པ་དྲུག་པ་་་་
མངོན་དུ་གྱུར་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། དེ་ཉིད་ལས། ཤེས་རབ་ཕ་རོལ་ཕྱིན་བརྟེན་ནས། །འཁོར་བ་དང་
ནི་མྱ་ངན་འདས། །གཉིས་འདིར་མངོན་དུ་གྱུར་པའི་ཕྱིར། །མངོན་དུ་གྱུར་པའི་ས་ཞེས་བྱ། །ཞེས་སོ། །འབྲིང་གི་ཆེན་པོས་
བདུན་པ་རིང་དུ་སོང་བ་ཐབས་ཀྱི་ཕ་རོལ་ཏུ་ཕྱིན་པ་ནི། དེ་ཉིད་ལས། བགྲོད་གཅིག་ལམ་དང་འབྲེལ་བའི་ཕྱིར། །རིང་་
270



དུ་སོང་བའི་སར་འདོད་དོ། །ཞེས་པ་དང་། ཆོས་ཀྱི་དབྱིངས་སུ་བསྟོད་པ་ལས། །འཁོར་བ་མཚོ་ཡི་འདམ་བརྒྱལ་བས། །དེ་
ལ་རིང་དུ་སོང་ཞེས་བྱ། །ཞེས་སོ། །ཆེན་པོའི་ཆུང་དུས་བརྒྱད་པ་མི་གཡོ་བ་སྟོབས་ཀྱི་ཕ་རོལ་ཏུ་ཕྱིན་པ་ནི། མདོ་སྡེ་རྒྱན་
ལས། འདུ་ཤེས་གཉིས་ཀྱིས་མི་གཡོའི་ཕྱིར། །མི་གཡོ་བ་ཡི་སར་འདོད་དོ། །ཞེས་སོ། །ཆེན་པོའི་འབྲིང་སྨོན་ལམ་གྱི་ཕ་རོལ་
ཏུ་ཕྱིན་པ་ཡོངས་སུ་རྫོགས་པ་ཅན་ལེགས་པའི་བློ་གྲོས་ནི། དེ་ཉིད་ལས། སོ་སོ་ཡང་དག་རིགས་བློ་བཟང་། །ས་དེ་ལེགས་
པའི་བློ་གྲོས་ཡིན། །ཅེས་སོ། །ཆེན་པོའི་ཆེན་པོ་ས་བཅུ་པ་ཆོས་ཀྱི་སྤྲིན་ཡེ་ཤེས་ཀྱི་ཕ་རོལ་ཏུ་ཕྱིན་པ་ནི། དེ་ཉིད་ལས། སྤྲིན་
བཞིན་གཉིས་ཀྱིས་ནམ་མཁའི་ཁམས། །ཁྱབ་པའི་ཕྱིར་ན་ཆོས་ཀྱི་སྤྲིན། །ཞེས་སོ། །དེའང་ཏིང་འཛིན་དང་གཟུགས་ཀྱི་ས་
སྤྲིན་གཉིས་གདུལ་བྱའི་ནམ་མཁར་ཁྱབ་པས། ཆོས་ཀྱི་ཆར་འབབ་པས་དོན་བྱེད་པ་དེ་བཞིན་གཤེགས་པ་ལྟ་བུ་སྟེ། རྒྱུད་
བླ་མ་ལས། བྱང་ཆུབ་སེམས་དཔའི་ཚུལ་འདི་ནི། །རྗེས་ཐོབ་དེ་བཞིན་གཤེགས་རྣམས་དང་། །སེམས་ཅན་ཡང་དག་སྒྲོལ་
བ་ལ། །འཇིག་རྟེན་ན་ནི་མཉམ་པ་ཉིད། །ཅེས་སོ། །དེའང་འཕྲིན་ལས་ཀྱི་བྱེད་ཚུལ་འདྲ་བས་དེ་སྐད་བཏགས་ཀྱང་། བྱ་
བ་དང་བྱེད་པ་གཉིས་ཀའི་ཚུལ་སངས་རྒྱས་ལྷག་པ་དེ་ཉིད་ལས། དེ་ལྟ་མོད་ཀྱི་ས་རྡུལ་དང་། །རྒྱ་མཚོ་བ་གླང་རྨིག་རྗེས་
ཆུ། །ཁྱད་པར་གང་ཡིན་སངས་རྒྱས་དང་། །བྱང་ཆུབ་སེམས་དཔའི་ཁྱད་དེ་ཉིད། །ཅེས་སོ། །དེ་ལྟར་སྒོམ་ལམ་ས་དགུ་ནི་
རང་རང་གི་སྒྲིབ་པའི་གཉེན་པོ་ཆེ་འབྲིང་དགུའི་དབང་གིས། ཡོན་ཏན་གྱི་སྐྱེད་ཚུལ་དགུའི་དབང་གིས་ཕྱེ་བ་ཡིན་ནོ། །
བཞི་པ་ཁྱད་པར་གྱི་ཆོས་ལ་ལྔ་ལས། གཉེན་པོའི་ཁྱད་པར་ནི་ས་དགུའི་དྲི་མ་སྤོང་བ་ལ་ལྟོས་ནས། སྦྱོར་བ་དང་བར་་་་
ཆོད་མེད་ལམ་གཉིས་ནི་སྤོང་བའི་གཉེན་པོའོ། །རྣམ་གྲོལ་གྱི་ལམ་ནི་རྟེན་གྱི་གཉེན་པོའོ། །ཁྱད་པར་གྱི་ལམ་ནི་ཐག་་་་༌་
བསྲིང་གི་གཉེན་པོའོ། །དེའང་སའི་སྔོན་རོལ་རང་རྒྱུས་དེ་དང་དེའི་སྤང་བྱ་གེགས་སུ་གྱུར་པ་རགས་པ་སྤོང་བ་ལ་སྦྱོར་་
བའི་ལམ་ཞེས་བྱའོ། །ས་དེ་དང་དེ་དང་པོར་སྐྱེ་བཞིན་པས་དྲི་མ་ངོ་སྐལ་དེའི་ས་བོན་དངོས་སུ་སྤངས་པ་ནི་བར་ཆད་་་་
མེད་ལམ་མོ། །ས་དེའི་སྐད་ཅིག་གཉིས་པ་ནས་སའི་དངོས་གཞི་རྣམས་ནི་རྣམ་གྲོལ་ལམ་མོ། །སའི་མཇུག་ཏུ་ཡོན་ཏན་་་
ཁྱད་པར་ཅན་ཐོབ་ནས་ས་གོང་མར་བགྲོད་བཞིན་པ་ནི་ཁྱད་པར་གྱི་ལམ་ཞེས་བྱའོ། །སྤངས་པའི་ཁྱད་པར་ནི། མཐོང་
སྤང་མ་ལུས་པ་སྤངས། སྒོམ་སྤང་ངོ་སྐལ་པ་རྣམས་ཀྱི་རགས་པ་སྤངས། ཕྲ་བ་སྤོང་བ་ལ་འཇུག་པའོ། །དེའང་ངོ་བོ་ལྷན་
སྐྱེས་ཀྱི་ཉོན་སྒྲིབ་དང་ཤེས་སྒྲིབ་གཉིས་ཡིན་ལ། དབྱེ་ན་བཞི་ལས། ངོ་བོའི་སྒོ་ནས་དྲུག་སྟེ། འདོད་ཆགས། ཁོང་ཁྲོ། ང་ས་
རྒྱལ། ་མ་རིག་པ། འཇིག་ཚོགས་ལ་ལྟ་བ། མཐར་འཛིན་པའི་ལྟ་བའོ། །ཁམས་ཀྱི་སྒོ་ནས་དབྱེ་ན། འདོད་པ་ན་དྲུག །
ཁམས་གོང་མ་གཉིས་སུ་ཁོང་ཁྲོ་མ་གཏོགས་པ་ལྔ་ལྔ་སྟེ་བཅུ་དང་བསྡོམས་པས་བཅུ་དྲུག་གོ།སའི་སྒོ་ནས་དབྱེ་ན་འདོད་
པ་ན་དྲུག་ །བསམ་གཏན་བཞིན་ལྔ་ཚན་བཞི། གཟུགས་མེད་བཞིན་ལྔ་ཚན་བཞི་སྟེ་བསྡོམས་པས་བཞི་བཅུ་རྩ་དྲུག་ཡོད་
དོ། །ས་དང་ཆེ་འབྲིང་གི་སྒོ་ནས་དབྱེ་ན། འདོད་པ་དང་། བསམ་གཏན་དང་པོ་དང་། གཉིས་པ་དང་། གསུམ་པ་དང་། །
བཞི་པ་དང༌། གཟུགས་མེད་ནམ་མཁའ་དང་། རྣམ་ཤེས་དང་། ཅི་ཡང་མེད་པ་དང་། སྲིད་རྩེ་སྟེ་ས་དགུ་ན། འདོད་་་་
ཆགས་ཆེ་འབྲིང་དགུ་དགུ་སྟེ་བརྒྱད་ཅུ་རྩ་གཅིག་ཡོད་པ་བཞིན་དུ། ང་རྒྱལ་དགུ་ཚན་དགུ། མ་རིག་པ་དགུ་ཚན་དགུ།
འཇིག་ཚོགས་ལ་ལྟ་བ་དགུ་ཚན་དགུ། མཐར་འཛིན་པའི་ལྟ་བ་དགུ་ཚན་དགུ་སྟེ་བརྒྱད་ཅུ་རྩ་གཅིག་པ་ཚན་ལྔ་བསྡོམས་
271



པས་བཞི་བརྒྱ་དང་ལྔའི་སྟེང་དུ། འདོད་པའི་ཁོང་ཁྲོ་ཆེ་འབྲིང་དགུ་བསྣན་པས་བཞི་བརྒྱ་དང་བཅུ་བཞི་ཡོད་དོ། །དེ་་་
དག་སྦྱོར་བ་དང་། བར་ཆད་མེད་ལམ་དང་། རྣམ་གྲོལ་དང་། ཁྱད་པར་ལམ་བཞིར་སོ་སོར་སྤང་བ་ཡིན་ནོ། །ཡོན་ཏན་
གྱི་ཁྱད་པར་ནི་ས་དང་པོའི་ཡོན་ཏན་བརྒྱ་ཕྲག་བཅུ་གཉིས་པོ་དེ་དག་ས་གཉིས་པ་ལ་སྐད་ཅིག་རེ་རེ་ཞིང་སྟོང་འགྱུར་
མངོན་དུ་བྱེད་དོ། །ས་གསུམ་པར་བརྒྱ་སྟོང་འགྱུར་དང་། ས་བཞི་པ་ལ་ཁྲག་ཁྲིག་འགྱུར་དང་། ས་ལྔ་པ་ལ་ཁྲག་ཁྲིག་ཕྲག་
སྟོང་དང་། ས་དྲུག་པ་ལ་ཁྲག་ཁྲིག་ཕྲག་བརྒྱ་སྟོང་དང་། ས་བདུན་པ་ལ་བྱེ་བ་ཁྲག་ཁྲིག་ཕྲག་བརྒྱ་སྟོང་དང༌། ས་བརྒྱད་་
པ་ལ་སྟོང་གསུམ་བརྒྱ་སྟོང་ཕྲག་བཅུའི་རྡུལ་ཤིན་ཏུ་ཕྲ་བ་སྙེད་དང་། ས་དགུ་པ་ལ་སངས་རྒྱས་ཀྱི་ཞིང་གྲངས་མེད་པ་་་་
བརྒྱ་སྟོང་ཕྲག་བཅུའི་རྡུལ་ཕྲ་བ་སྙེད་དང་། ས་བཅུ་པ་ལ་སངས་རྒྱས་ཀྱི་ཞིང་བརྗོད་དུ་མེད་པ་བྱེ་བ་ཁྲག་ཁྲིག་པ་བརྒྱ་་་
སྟོང་ཕྲག་བཅུའི་རྡུལ་ཕྲ་བ་སྙེད་ཀྱི་གྲངས་དང་མཉམ་པའི་ཡོན་ཏན་སྟོན་པར་ནུས་པ་དང་། བ་སྤུའི་ཁུང་བུ་ཐམས་ཅད་
དུ་སངས་རྒྱས་ཀྱི་ཞིང་གསལ་བར་སེམས་ཅན་གྱི་དོན་དུ་མཛད་པ་བཅུ་གཉིས་ལ་སོགས་པ་དུས་མཉམ་དུ་སྟོན་པར་་་་་
བྱེད་དོ། །དེ་ལྟ་བུའི་ཡོན་ཏན་ཡང་ཁམས་ཀྱི་སྟེང་གི་སྒྲིབ་པ་བྲལ་སྟོབས་ཀྱིས་གསར་དུ་མཐོང་ཡང་། སྔོན་མེད་པ་སྐྱེས་་
པ་མ་ཡིན་ཏེ་ཡོན་ཏན་དེ་ལྟ་བུ་དང་གཞན་ཡང་ཚད་མེད་པ་ཉིད་ཡེ་ནས་ལྷུན་གྲུབ་ཏུ་ཡོད་པས་སོ་སོར་ཁམས་གསར་་
དུ་མཐོང་བ་ཇེ་དག་ཏུ་སོང་བས་སྣང་བའི་ཕྱིར་རོ། །ལུས་འཛིན་པའི་ཁྱད་པར་ཡང་། ས་གཉིས་པ་ལ་གནས་པས་གླིང་་
བཞིའི་འཁོར་ལོས་སྒྱུར་བ་དང་། གསུམ་པས་བརྒྱ་བྱིན་དང་། བཞི་པས་མཚེ་མ་དང་། ལྔ་པས་དགའ་ལྡན་དང༌། དྲུག་་་
པས་འཕྲུལ་དགའ་དང་། བདུན་པས་གཞན་འཕྲུལ་དབང་བྱེད། བརྒྱད་པས་སྟོང་དང་པོ་སྤྱི་ཕུད་ཀྱི་འཇིག་རྟེན་གྱི་་་་་
བདག་པོ་ཚངས་པ་དང་། དགུ་པས་སྟོང་གཉིས་པ་བར་མའི་འཇིག་རྟེན་གྱི་བདག་པོ་ཚངས་པ་ཆེན་པོ་དང་། བཅུ་པས་
སྟོང་གསུམ་གྱི་སྟོང་ཆེན་པོའི་བདག་པོ་ལྷའི་བུ་དབང་ཕྱུག་ཆེན་པོའི་སྐྱེ་བ་འཛིན་པར་ནུས་ཏེ། ཕལ་པོ་ཆེ་ལས། འདི་ལ་
གནས་པ་དེ་དག་ཁམས་གསུམ་དབང་ཕྱུག་འགྱུར། ཞེས་སོ། །དེའང་དེ་དག་གི་རྒྱལ་པོར་སྐྱེ་བ་འཛིན་པའི་ནུས་པ་ཡོད་
ཀྱི་སྐྱེ་བ་འཛིན་པས་ཀྱང་མ་ཁྱབ་ལ། དེ་དག་གི་རྒྱལ་པོ་ཡིན་ཚོད་ཀྱང་བྱང་ཆུབ་སེམས་དཔའི་ས་དེ་དག་ལ་གནས་པས་
མ་ཁྱབ་སྟེ། ཁ་ཅིག་སོ་སོའི་སྐྱེ་བོ་བསོད་ནམས་རླབས་ཆེན་བསགས་པ་ཡིན་ལ། ཁ་ཅིག་ཏུ་དེ་བཞིན་གཤེགས་པའི་སྤྲུལ་
པ་དེར་སྣང་བས་སེམས་ཅན་གྱི་དོན་མཛད་ཚུལ་གསུངས་པའི་ཕྱིར་རོ། །དེའང་ས་དང་པོ་ཡན་ཆད་ནས་ཚེ་ལ་དབང་་་་
ཐོབ་པས། སྐྱེ་ཤི་རང་མཚན་པ་མེད་ཀྱང་སེམས་ཅན་གྱི་དོན་དུ་དེ་ལྟར་འགྱུར་བ་སྟོན་པ་ཡིན་ཏེ། སྡུད་པ་ལས། རྒ་དང་
ན་དང་འཆི་བ་མེད་ཀྱང་འཆི་འཕོ་སྟོན། །ཅེས་པ་དང་། རྒྱུད་བླ་མ་ལས། འཕགས་པས་འཆི་དང་ན་བ་དང་། །རྒ་བའི་་་
སྡུག་བསྔལ་རྩད་ནས་སྤངས། །ལས་དང་ཉོན་མོངས་དབང་གིས་སྐྱེ། །དེ་ལ་དེ་མེད་ཕྱིར་དེ་མེད། །ཇི་བཞིན་ཡང་དག་་་་
མཐོང་བའི་ཕྱིར། །སྐྱེ་སོགས་རྣམས་ལས་འདས་གྱུར་ཀྱང༌། །སྙིང་རྗེའི་བདག་ཉིད་སྐྱེ་བ་དང༌། །འཆི་དང་རྒ་དང་ན་བར་
སྟོན། །ཅེས་སོ། །ཞེས་གསུངས། གཉིས་པ་ནི། མཁས་འཇུག་ལས། སྤྱིར་ལམ་དེ་ལ་ཆུང་འབྲིང་ཆེན་པོ་ཞེས་པ་ས་དང་པོའི་
ཉོན་མོངས་སྤོང་བའི་ཚུལ་ལས་བཞག་པ་དང་། ཡང་སྦྱོར་བའི་ལམ་ཞེས་པ་གང་གིས་ཉོན་མོངས་པ་སྤོང་བར་རྩོམ་པ་་་
བར་ཆད་མེད་ལམ་གྱི་སྔོན་དུ་འགྲོ་བ་དང་། བར་ཆད་མེད་ལམ་ནི་སྦྱོར་བའི་རྗེས་ཐོགས་སུ་བར་གཅོད་དུ་མེད་པར་་་་་
272



ཉོན་མོངས་སྤོང་བར་བྱེད་པ་དང་རྣམ་གྲོལ་ལམ་ཉོན་མོངས་སྤོང་བའི་རྣམ་པར་གྲོལ་བ་མངོན་དུ་བྱས་པའོ། །ཁྱད་པར་
གྱི་ལམ་ནི་ལམ་སྔ་མ་དེ་ལམ་གོང་མར་ཉོན་མོངས་གཞན་སྤོང་བའི་སྦྱོར་བ་དང་བར་ཆད་མེད་རྣམ་གྲོལ་ལམི་གསུམ་ལ་
བཞག་པའོ། །ཡང་ན་ཉོན་མོངས་སྤང་བ་མིན་ཡང་ཆོས་ལ་སེམས་པའམ། ཞུགས་ཤིང་གནས་པའི་སྙོམས་པར་འཇུག་་་
པའམ། ཡོན་ཏན་ཁྱད་པར་ཅན་མངོན་པར་བསྒྲུབ་པའམ། དེ་ལ་གནས་པའི་ལམ་ལ་ཁྱད་པར་གྱི་ལམ་ཞེས་བྱའོ། །དེ་་་
ལྟར་ལམ་དེ་ཅིའི་ཕྱིར་བསྒོམ་ན་དགེ་བའི་ཕྱོགས་འཕེལ་ཞིང་མི་དགེ་བ་བསལ་བའི་ཕྱིར་བསྒོམ་པའོ། །སྒོམ་པའི་ལམ་གྱི་
སྐབས་སུ་ཆོས་ཉིད་ཀྱི་བདེན་པ་རྟོགས་ཟིན་པ་ཡིན་པའི་ཕྱིར། རྒྱུད་ཡང་དག་པའི་ལྟ་བས་ཁྱབ་པ་སོགས་ཡིན་པས་་་་་
འཕགས་ལམ་བརྒྱད་འབྱུང་ངོ་། །ཞེས་སོ། །ཀུན་མཁྱེན་ཆོས་རྗེའི་དགོངས་པ་བཞིན། སྒོམ་ལམ་གྱི་རྣམ་པར་བཞག་པ་་་
དཔྱིས་ཕྱིན་པ་ཤེས་པར་འདོད་ན་མཁས་པའི་ཚུལ་ལ་འཇུག་པའི་སྒོ་ཞེས་བྱ་བའི་བསྟན་བཅོས་དང་། བདེན་གཉིས་་་་་
ཤིང་རྟ། ཤེས་བྱ་ཀུན་ཁྱབ་སོགས་རིང་ལུགས་པ་ཆེན་པོ་རྣམས་ཀྱི་གཞུང་ལུགས་ལས་རྟོགས་པར་བྱ་བ་ཁོ་ནའོ། །ཀུན་་་་
མཁྱེན་ཡབ་སྲས་ཀྱི་གསུང་རབ་ལས་ཇི་ལྟར་འབྱུང་བ་བཞིན་སྒོམ་ལམ་གྱི་མཐའ་དཔྱད་བཤད་ཟིན་ཏོ། །ཀུན་མཁྱེན་་་་་
གྲུབ་དབང་བླ་མ་སོགས་སྔ་འགྱུར་རིག་འཛིན་རྒྱུད་པ་རྣམས་ཐུགས་དགྱེས་པའི་མཆོད་སྤྲིན་དུ་གྱུར་ཅིག །ཤེས་རབ་ཀྱི་་
ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་པར་རྟོགས་པའི་རྒྱན་གྱི་དཀའ་འགྲེལ་ལེགས་བཤད་ལུང་གི་རྒྱུ་་་
མཚོ་ཞེས་བྱ་བ་ལས་སྐབས་གཉིས་པ་ལམ་ཤེས་ཀྱི་དཀའ་བའི་གནད་རྣམ་པར་བཤད་པའོ། ། །།
273



སྐབས་གསུམ་པ། གཞི་ཤེས་ཀྱི་དཀའ་བའི་གནད་རྣམ་པར་བཤད་པ།
གསུམ་པ་གཞི་བདག་མེད་ཀྱི་མངོན་རྟོགས་གཞི་ཤེས་ལ་གཞུང་དོན་དངོས་དང་། སྐབས་གསུམ་རྫོགས་པའི་འཇུག་
སྡུད་བསྟན་པའོ། །དང་པོ་ལ་གཞི་མཐའ་བྲལ་གྱི་མངོན་རྟོགས་ངོས་བཟུང་བ་དང་། དེའི་ཁྱད་པར་གྱི་དབྱེ་བ་རྒྱས་པར་
བསྟན་པ། དེ་ཇི་ལྟར་སྒོམ་པའི་ལམ་ངོས་བཤད་པ་དང་གསུམ། དང་པོ་ནི། ཚུ་རོལ་སོགས་རྐང་པ་བཞི། གཉིས་པ་ལ།
འབྲས་ཡུམ་ལ་ཉེ་རིང་གི་ཁྱད་པར་དང་། ངོ་བོ་ལ་སྤངས་གཉེན་གྱི་ཁྱད་པར་གཉིས། དང་པོ་ལ། ཐབས་དང་བྲལ་བའི་་
མངོན་རྟོགས་རིང་བའི་གཞི་ཤེས་དང་། ཐབས་ཀྱིས་ཟིན་པའི་མངོན་རྟོགས་ཉེ་བའི་གཞི་ཤེས་གཉིས། དང་པོ་ནི། དེ་ནི་
སོགས་རྐང་པ་གཉིས། གཉིས་པ་ཐབས་ཀྱིས་ཟིན་པའི་མངོན་རྟོགས་ཉེ་བའི་གཞི་ཤེས་ནི། དེ་ཡི་སོགས་རྐང་པ་གཉིས།
སྐབས་འདིར་ཉན་རང་དགྲ་བཅོམ་པས་ཆོས་ཀྱི་བདག་མེད་རྟོགས་མ་རྟོགས་ཀྱི་མཐའ་དཔྱད་པ་ལ་གཉིས། ཉན་རང་་་་
གཉིས་སྤྱི་ཡི་དབང་དུ་བྱས་ཏེ་དང་། རང་རྒྱལ་བྱེ་བྲག་ཏུ་དབྱེ་བའོ། །དང་པོ་ལ་གཉིས། ཀུན་མཁྱེན་ཆོས་ཀྱི་རྒྱལ་པོའི་་་་
གསུང་རབ་ལས་ཇི་ལྟར་འབྱུང་བ་དང་རིང་ལུགས་པ་ཆེན་པོ་རྣམས་ཀྱིས་དེ་ཡི་དགོངས་པ་ཕྱིན་ཅི་མ་ལོག་པ་གཏན་ལ་
དབབ་པའི་ཚུལ་ལོ། །དང་པོ་ནི། འགྲེལ་ཆེན་པདྨ་དཀར་པོ་ལས། དེ་ཡང་ཉན་ཐོས་ཀྱི་དགྲ་བཅོམ་གྱིས་སྟོང་ཉིད་རྟོགས་
སམ་མ་རྟོགས་ཤེ་ན། སློབ་དཔོན་སྔ་རབས་པ་ཁ་ཅིག་ནི་གང་ཟག་གི་བདག་མེད་ལས་མ་རྟོགས་པར་འདོད་ལ། རང་་་་
སངས་རྒྱས་ཀྱི་ཆོས་ཀྱི་ཕྱེད་གཟུང་བ་རང་བཞིན་མེད་པར་རྟོགས་པ་ལས། གཉིས་ཀ་མ་རྟོགས་པར་འདོད་ལ། ཁ་ཅིག་་
གིས་རྟོགས་པར་འདོད་པས་རྩོད་ནའང་། ཁོ་བོས་ནི། འདི་ལྟར་རིག་སྟེ། སྔོན་ཉན་ཐོས་ཀྱི་སྡེ་བ་སོ་སོར་གྱེས་དུས་ཀྱང་་
ལ་ལས་བདག་འདོད་པ་དང་། ལ་ལས་མི་འདོད་པ་དང་། ལ་ལས་གཟུགས་བརྙན་ལྟར་འདོད་པ་ཐ་དད་པས་ལམ་སྒྲུབ་
པ་ཡོད་པས། འབྲས་བུའི་དུས་སུའང་སྔར་གྱི་ལམ་གྱི་རྗེས་སུ་བྱེད་པས་རྟོགས་མ་རྟོགས་གཉིས་སུ་བྱུང་བར་རིག་གོ །
དེའང་བྱེ་བྲག་པའི་ལམ་ལ་ཞུགས་པ་དག་གི་དགྲ་བཅོམ་པས་ནི་སྔོན་ཡོད་པར་ཞེན་པ་ལ་གོམས་པ་ཤས་ཆེ་བས་གང་་་་
ཟག་གི་བདག་མེད་ཙམ་ལས་ཆོས་ཀྱི་བདག་མེད་མ་རྟོགས་པར་སྨྲ་སྟེ་མཚན་མར་འཛིན་པའི་ཕྱིར་རོ། །མདོ་སྡེའི་ཕྱོགས་
ལས་ལམ་བསྒྲུབས་ན། ཤེས་རབ་ཟབ་པས་གཟུགས་བརྙན་དང་འདྲ་བ་ལ་སོགས་པའི་ཕྱིར་རྟོགས་པའོ་སྙམ་དུ་རིག་གོ །
དེ་ཡང་དབང་པོ་རྣོ་བས་ནི། གཟུགས་ཀྱི་ཆོས་ལས་དཔགས་ནས་ཀུན་མཐུན་པར་རྟོགས་ལ། རྟུལ་བས་གང་བསྟན་པ་དེ་
ལས་གཞན་མི་ཤེས་སོ། །རང་བཞིན་དུ་བདག་མེད་ཙམ་དུ་རྟོགས་པར་མཐུན་པས་གཉིས་ཀས་ཀྱང་ཕུང་པོའི་འཛིན་པ་
སྟོང་པར་རྟོགས་དགོས་ཏེ། རིན་ཆེན་ཕྲེང་བ་ལས། ཇི་སྲིད་ཕུང་པོའི་འཛིན་ཡོད་པ། །དེ་སྲིད་དེ་ལ་ངར་འཛིན་ཡོད། །
རང་འཛིན་ཡོད་ནའང་ཡང་ལས་ཏེ། །དེ་ལས་ཀྱང་ནི་སྐྱེ་བར་འགྱུར། །ཞེས་པ་དང་། དངོས་པོ་གཅིག་བདག་མེད་དུ་་་
རྟོགས་ན་ཀུན་བདག་མེད་དུ་རྟོགས་དགོས་པར་ལངྐར་གཤེགས་པ་ལས། གཅིག་གི་སྟོང་ཉིད་གང་ཡིན་པ། །དེ་ནི་ཀུན་་
གྱི་སྟོང་ཉིད་ཡིན། །དངོས་པོ་གཅིག་ལ་གང་ལྟ་བ། །དེ་ནི་ཀུན་ལ་ལྟ་བར་བརྗོད། །ཅེས་སོ། །དེ་ཡང་བདག་ཏུ་འཛིན་པའི་
274



ཉེས་པས་འཁོར་བར་འཇུག་པར་ཤེས་ནས་ཆོས་ཐམས་ཅད་བདག་མེད་པར་རྣོ་རྟུལ་གཉིས་སྒོ་གཅིག་ཀྱང་། རྟུལ་པོས་་
ཐམས་ཅད་གཞི་མེད་པ་ཆོས་ཉིད་ལ་སྤྱོད་པའི་སྟོང་པར་མ་རིག་པས་ཆོས་ཀྱི་བདག་མེད་མ་རྟོགས་ཞེས་དམན་པ་་་་་་
དགག་པའི་སྒྲས་བརྗོད་ལ། རྣོན་པོས་རྟེན་འབྲེལ་ཙམ་དུ་ཤེས་པའི་ཆོས་ཉིད་ཡོད་ཀྱང་རྨི་ལམ་གྱི་བདེ་སྡུག་ཙམ་ལའང་
སྐྲག་པས་ཞི་བར་མོས་པའི་ཕྱིར་རོ། །དམན་པ་དགག་པ་ཙམ་དུ་ལུང་ཁ་ཅིག་ལས་ཆོས་ཀྱི་བདག་མེད་མ་རྟོགས་པར་་་་་
བཤད་དེ། ལངྐར་གཤེགས་པ་ལས། དགྲ་བཅོམ་པ་དེ་དག་ཆོས་ཐམས་ཅད་རྒྱུ་དང་རྐྱེན་ལས་བྱུང་བར་མཐོང་བས་མུ་་་
ངན་ལས་འདའ་བར་སེམས་ཏེ་ཆོས་ཀྱི་བདག་མེད་པར་མ་རྟོགས་པས་མྱ་ངན་ལས་འདས་པ་མེད་དོ་ཞེས་པ་དང་། དྲི་་
མ་མེད་པའི་མདོ་ལས། སྟོང་པ་ཉིད་ལ་མོས་པའི་ཉོན་མོངས་པ་ཅན་ཉིད་བླའི་ཉན་ཐོས་དང་རང་སངས་རྒྱས་དམིགས་
པ་དང་བཅས་པའི་ཉོན་མོངས་པ་མེད་པ་ནི་དེ་ལྟ་མ་ཡིན་ནོ། །དེ་དག་གི་འདུས་མ་བྱས་མངོན་སུམ་དུ་བྱས་ནས་་་
དམིགས་པ་དང་བཅོས་པ་ཇི་ལྟར་ལགས། བཀའ་སྩལ་པ། དེའི་འདུས་མ་བྱས་ནི་རྒྱ་མཚོ་ལས་སྐྲའི་རྩེ་མོས་བླངས་པ་་་་
ལྟར་ཤིན་ཏུ་ཆུང་ངོ་། །ཞེས་དང་། ཚངས་པ་ཁྱད་པར་སེམས་ཀྱིས་ཞུས་པའི་མདོ་ལས། ཤཱ་རིའི་བུས་སྨྲས་པ། ཉན་ཐོས་་
སྒྲའི་རྗེས་སུ་འབྲང་བར་རང་གི་རྒྱུད་སྣང་བ་ཉེ་ཚེ་བའི་ཡེ་ཤེས་ཀྱིས་རྣམ་པར་གྲོལ་བའི་ཤེས་རབ་དེས་བདག་ཤེས་རབ་
ཅན་གྱི་མཆོག་ཏུ་གསུངས་ཀྱི། ཞེས་པ་དང་། འོད་སྲུངས་ཀྱིས་ཞུས་པའི་མདོ་ལས། དེ་དག་གིས་རྟོགས་པའི་སྟོང་པ་ཉིད་
ནི་ཡུངས་འབྲུ་སྲིན་གྱིས་ཟོས་པའི་ནང་གི་ནམ་མཁའ་ལྟར་ཆུང་ངོ་། །ཞེས་པ་དང་། རྒྱུད་བླ་མའི་འགྲེལ་པར། སྤྲིན་་་་་
མཐོངས་མཁའ་ལ་ཉི་བཞིན་འདིར་ནི་ཕྱོགས་གཅིག་བློ་གྲོས་ཅན། །བློ་མིག་དག་པའི་འཕགས་རྣམས་ཀྱིས་ཀྱང་ཐམས་་་་
ཅད་རབ་ཏུ་མཐོང་མ་ལགས། །ཞེས་བཤད་པ་རྣམས་སོ། །དངོས་པོ་འདི་དག་བདག་མེད་པའི་སྟོང་པར་མ་རྟོགས་པ་མ་
ཡིན་ཏེ། ： ་རགས་པ་རྡུལ་ཕྲན་ལ་སོགས་པར་རྟོགས་པས་ཀྱང་བདག་མེད་དེ་རགས་པར་འཛིན་པའི་བློ་ཞིག་པས་སོ། །
འོན་ཀྱང་སངས་རྒྱས་ཀྱི་ཆོས་གངྒཱའི་ཀླུང་གི་ཆོས་དང་། བྱང་ཆུབ་སེམས་དཔའི་སྤྱོད་པ་རླབས་པོ་ཆེའི་ཐབས་ལ་ཞུམ་་་
ཞིང་འཁོར་བའི་ཉེས་པས་སྐྱོ་བའི་ཕྱིར་རོ། །ཡུམ་ལས་ཀྱང་། ཉན་ཐོས་ཀྱི་ས་ལ་མྱ་ངན་ལས་འདའ་བར་འདོད་པས་ཀྱང་
ཤེས་རབ་ཀྱི་ཕ་རོལ་ཏུ་ཕྱིན་པ་ལ་བསླབ་པར་བྱའོ། །ཞེས་པ་དང་། མི་མཉམ་པ་དང་མཉམ་པའི་ལེའུ་འདི་བསྟན་པའི་ཚེ།
དགེ་སློང་ལྔ་བརྒྱ་དང་། དགེ་སློང་མ་བརྒྱ་ཕྲག་ཉི་ཤུས་ལེན་པ་མེད་པར་ཟག་པ་རྣམས་ལས་སེམས་རྣམས་པར་གྲོལ་ལོ། །
ཞེས་པ་ལ་སོགས་པ་འདིའི་དོན་ཇི་ལྟར་དྲངས། དེས་ན་འཁྲུལ་སྣང་བདག་མེད་དུ་རྟོགས་པའི་ཤེས་རབ་བདག་མེད་པ་
ཙམ་མཚུངས་ལ། འཁྲུལ་སྣང་འདིར་ཡུན་རིང་དུ་གནས་ནས་སེམས་ཅན་གྱི་དོན་རླབས་པོ་ཆེ་བྱེད་པའི་ཐབས་དང་ཤེས་
རབ་དང་རྣམ་པར་གྲོལ་བ་ལ་མི་མཚུངས་པར་ཤེས་པར་བྱའོ། །ཞེས་སོ། །གཉིས་པ་ནི། རྗེ་བཙུན་འཇམ་པའི་དབྱངས་
བོད་ཡུལ་འདིར་དགེ་བའི་བཤེས་གཉེན་གྱི་རྣམ་པར་སྣང་བ་ཀུན་མཁྱེན་མི་ཕམ་རྒྱ་མཚོས་དེ་ཡི་དགོངས་དོན་ཇི་ལྟར་
གཏན་ལ་དབབ་ཚུལ་ལ་གཉིས། སྐུ་ན་ཕྲ་བའི་དུས་སུ་ཚིགས་སུ་བཅད་པའི་སྒོ་ནས་དང་། སྐུ་ན་བགྲེས་པའི་དུས་སུ་ཚིག་
ལྷུག་པའི་སྒོ་ནས་གཏན་ལ་དབབ་པའོ། །དང་པོ་ནི། འཛམ་བུའི་གླིང་འདིར་ཐར་འདོད་རྣམས་ཀྱི་མིག་གཅིག་ཏུ་ལྟ་བུ་
ངེས་ཤེས་རིན་པོ་ཆེ་ཡི་སྒྲོན་མེ་ལས་གཞན་ལུགས་དགག་པ་རང་ལུགས་བཞག་པ་རྩོད་པ་སྤོང་བའི་ཚུལ་དང་བཅས་པ་
275



ནི། འགའ་ཞིག་ཉན་རང་དགྲ་བཅོམ་པས། །ཆོས་ཀྱི་བདག་མེད་མ་རྟོགས་ཟེར། །ཕུང་པོ་རང་ཙམ་འཛིན་པའི་བདག །མ་
ཁེགས་དེ་སྲིད་དེའི་ནུས་པས། །ཉོན་མོངས་སྤོང་བ་མེད་པ་དང་། །བདག་དེའང་ཕུང་པོ་ལ་བརྟེན་ནས། །བརྟགས་ཙམ་
ངར་འཛིན་ལྷན་སྐྱེས་ཀྱི། །ཡུལ་ཡིན་དེ་དང་བུམ་སོགས་ལ། །སྟོང་གཞིའི་དབྱེ་བ་མ་གཏོགས་པ། །སྟེང་ཚུལ་ཁྱད་པར་་་་་
འགའ་མེད་དོ། །ཆོས་དང་གང་ཟག་སོ་སོར་ཡང་། །རང་བཞིན་གྲུབ་པས་སྟོང་ཕྱིར་རོ། །དེ་ལྟར་ལུང་དང་རིགས་པས་་་
ཀྱང་། །མངོན་སུམ་གྲུབ་ལས་བརྒལ་ནས་སུ། །ཉན་རང་ཆོས་བདག་མ་རྟོགས་ཞེས། །སྨྲ་བ་དམ་བཅའ་ཙམ་དུ་ཟད། །དེ་
ལ་ཁ་ཅིག་ཐལ་ཆེས་ནས། །ཐེག་གསུམ་མཐོང་ལམ་གཅིག་པ་དང་། །རྟོགས་པ་མཐོ་དམན་མེད་པར་འདོད། །ཤེར་ཕྱིན་་
སྔགས་སོགས་མདོ་རྒྱུད་གཞུང་། །ཀུན་ཀྱང་དྲང་བའི་དོན་དུ་འགྲེལ། །དེ་ལ་དམན་ལམ་སྔོན་སོང་བའི། །ཐེག་ཆེན་མཐོང་
ལམ་ཐོབ་སོགས་ཚེ། །སྤང་བྱ་ཅུང་ཟད་མེད་སོགས་སྐྱོན། །རིགས་པས་གནོད་པ་ཟློག་མེད་བབས། །གཞན་ཡང་རྟོགས་བྱ་
རྟོགས་གྱུར་ཀྱང་། །སྤང་བྱ་སྤོང་བར་གྲོགས་དགོས་ཟེར། །མ་རྟོགས་རྟོགས་པར་ཁས་བླང་འགལ། །རྟོགས་ན་སྤང་བྱ་མི་་
སྤོང་འགལ། །ཉི་མ་ཤར་ཡང་མུན་པའི་དཔུང་། །འཇོམས་པ་གཞན་ལ་ལྟོས་པ་མཚར། །ཁ་ཅིག་ཉན་རང་རང་རྒྱུད་ཀྱི། །
ཕུང་པོ་ལྔ་པོ་སྟོང་རྟོགས་ཀྱང༌། །ཆོས་གཞན་བདག་མེད་མི་རྟོགས་ཟེར། །ཕུང་པོ་ལྔ་པོ་སྟོང་རྟོགས་ན། །འདུས་མ་བྱས་་་
ཙམ་མ་གཏོགས་པའི། །མ་རྟོགས་དངོས་གཞན་ཅི་ཞིག་ཡོད། །དེས་ན་རང་ལུགས་གང་ཡིན་ན། །དཔལ་ལྡན་ཟླ་བའི་རང་
འགྲེལ་ལས། །ཉོན་མོངས་སྤངས་ཕྱིར་ཉན་རང་ལ། །རྒྱལ་བས་གང་ཟག་བདག་མེད་དང་། །ཤེས་སྒྲིབ་སྤང་ཕྱིར་རྒྱལ་སྲས་
ལ། །ཆོས་བདག་མེད་པ་རྫོགས་པར་བསྟན། །འོ་ན་ཉན་རང་གཉིས་པོ་ལ། །སྟོང་ཉིད་རྟོགས་པ་ཡོད་དོ་ཞེས། །སྨྲས་པ་ཇི་
ལྟར་ཡིན་ཞེ་ན། །ཉན་རང་དེ་དག་ཀུན་ཉོན་ཙམ། །སྤངས་ཕྱིར་གང་ཟག་མེད་སྒོམ་གྱི། །ཆོས་ཀྱི་བདག་མེད་རྫོགས་པར་
ནི། །བསྒོམ་པ་མེད་ཅེས་གསུངས་པ་བཞིན། །ཀློང་ཆེན་རབ་འབྱམས་ཞལ་སྔ་ནས། །སྔོན་གྱི་སློབ་དཔོན་ཐམས་ཅད་ནི། །
ཡོད་དང་མེད་ཅེས་རྩོད་ན་ཡང་། །རང་བཞེད་སྔོན་གྱི་ཉན་རང་ལ། །ཅི་རིགས་སྣང་ཡང་དགྲ་བཅོམ་པ། །འཐོབ་ལ་ཕུང་
པོར་འཛིན་པའི་བདག །སྟོང་པར་མ་རྟོགས་ཐར་མིན་པས། །དེ་ཙམ་རྟོགས་པ་ཡོད་ན་ཡང་། །བདག་མེད་རྫོགས་པར་་་
རྟོགས་པ་མེད། །ཡུངས་འབྲུ་སྲིན་གྱིས་ཟོས་པ་ཡི། །ནང་གི་མཁའ་བཞིན་ཉན་རང་གི །བདག་མེད་ཆུང་ངུར་གསུངས་པ་
སྟེ། །དེ་ཕྱིར་དམན་ལ་དགག་པའི་སྒྲས། །ཆོས་བདག་མ་རྟོགས་ཞེས་བཞེད་གསུང་། །འདི་ནི་ཕུལ་བྱུང་ལེགས་བཤད་དེ། །
འདི་དང་མཚུངས་པ་གཞན་མ་མཆིས། །དཔེར་ན་རྒྱུ་མཚོ་ཆེན་པོའི་ཆུ། །ཧུབ་གང་བཏུངས་ཀྱང་རྒྱ་མཚོ་ནི། །མ་བཏུངས་
ཞེས་སུ་མི་རུང་ལྟར། །ཆོས་ཀྱི་བྱེ་བྲག་ང་ཙམ་པོ། །བདག་མེད་མཐོང་ཕྱིར་སྟོང་མཐོང་འདོད། །ཧུབ་གཅིག་འཐུངས་པས་
རྒྱ་མཚོའི་ཆུ། །རྫོགས་པར་ཁོང་དུ་མ་སོང་ལྟར། །མཐའ་དག་ཤེས་བྱའི་རང་བཞིན་ཀུན། །སྟོང་པར་རྟོགས་པ་མེད་པའི་་
ཕྱིར། །བདག་མེད་རྫོགས་པར་མ་མཐོང་འདོད། །གལ་ཏེ་ཆོས་གཅིག་སྟོང་མཐོང་ན། །ཐམས་ཅད་མི་མཐོང་ཅི་ཞེ་ན། །དེ་
གས་ལུང་རིགས་མན་ངག་གིས། །བརྟགས་ན་དེ་ལྟར་མཐོང་མོད་ཀྱི། །རེ་ཞིག་ཉན་ཐོས་རིགས་ཅན་རྣམས། །གང་ཟག་་་
མེད་ཙམ་ཁོ་ན་ལ། །ཞེན་པས་མཐའ་གཞན་རྟོགས་དཀའ་སྟེ། །བུམ་པ་བརྟགས་པས་འདོད་རྣམས་ཀྱང་། །རྡུལ་ཕྲན་རྫས་
སུ་འདོད་པ་བཞིན། །གལ་ཏེ་བུམ་པ་བཏགས་པར་ནི། །རྟོགས་པའི་བློ་དེས་རྡུལ་ལ་ཡང་། །དཔྱད་ན་རྟོགས་པར་རིགས་
276



མོད་ཀྱི། །རེ་ཞིག་མ་རྟོགས་དེ་བཞིན་ནོ། །རགས་པའི་གཞི་དང་ཆ་མེད་རྡུལ། །འགལ་བར་སྣང་ཡང་དེ་དག་ལ། །རེ་ཞིག་
ལུང་དང་མན་ངག་གིས། །དབེན་ཕྱིར་མི་འགལ་གྲུབ་མཐའ་སྒྲུབ། །དེ་བཞིན་སེམས་ཙམ་དག་གིས་ཀྱང་། །གཟུང་བ་མེད་
ན་འཛིན་པ་ཡང་། །ཅི་ཕྱིར་མི་རྟོགས་རང་རྒྱུད་པས། །དོན་དམ་བདེན་མེད་རིག་པ་དེས། །ཐ་སྙད་དུ་ཡང་རང་མཚན་་་
གྱིས། །གྲུབ་པ་མེད་པར་ཅིས་མ་རྟོགས། །དེས་ན་ཐམས་ཅད་ཐལ་འགྱུར་བ། །འབའ་བཞིག་ཉིད་དུ་ཁྱོད་ལ་ཐལ། །ཉན་་་
རང་ཐེག་པ་ཆེན་པོ་ལ། །སྐུལ་ཞིང་སྨོད་པའང་ག་ལ་སྲིད། །དེས་ན་གཅིག་གི་རང་བཞིན་ཉིད། །ཀུན་ལ་མཉམ་ཉིད་ཡིན་
ན་ཡང་། །ཕྱི་དང་ནང་གི་རྐྱེན་གྱི་ཚོགས། །མ་ཚངས་དེ་སྲིད་རྟོགས་པ་བུལ། །སྤྱིར་ན་དབང་རྣོན་རང་སྟོབས་ཀྱིས། །
རྟོགས་པ་ཡོད་ཀྱི་རྟུལ་པོ་ཡིས། །རང་གི་དེ་མ་ཐག་ཏུ་ཡང་། །ངེས་པར་རྟོགས་པའི་ཁྱབ་པ་མེད། །ནམ་ཞིག་ཅིས་ཀྱང་་་་
རྟོགས་ངེས་ཏེ། །བསྐལ་པ་སྟོང་ཕྲག་བཅུ་ཡི་མཐར། །འགོག་པའི་དབྱིངས་ལས་དགྲ་བཅོམ་པ། །སྡང་སྡེ་ཐེག་ཆེན་འཇུག་
པར་གསུངས། །ཚུལ་བཞིན་ཐེག་ཆེན་ཞུགས་པས་ཀྱང་། །གྲངས་མེད་བསྐལ་པར་གོམས་དགོས་ན། །ཉན་ཐོས་ཞི་བདེ་
དོན་གཉེར་བས། །བསྐལ་པ་སྟོང་ཕྲག་དེ་ཙམ་ལ། །བདག་མེད་མཐའ་དག་མ་རྟོགས་པའི། །གནས་སྐབས་མི་སྲིད་ཅི་ལ་
འགྱུར། །ས་ཐོབ་རྣམས་ལའང་ཆོས་ཀྱི་དབྱིངས། །ཇེ་བས་ཇེ་གསལ་རྫོགས་མིན་ནམ། །ཚོགས་བསགས་གྲོགས་དང་རིག་་
པའི་སྒོ། །མཐའ་ཡས་ཚུལ་དང་བྱང་སེམས་ཀྱི། །སྤྱོད་པ་ཡོངས་བསྔོའི་རྐྱེན་ཚང་ན། །ངེས་པར་རྫོགས་པར་རྟོགས་འགྱུར་
ཏེ། །ཐབས་ལ་མཁས་པའི་རྐྱེན་ཚང་བས། །སྔགས་ཀྱི་མྱུན་དུ་རྟོགས་པ་བཞིན། །རྟོག་བདག་སྤངས་ཀྱང་ལྷན་སྐྱེས་ཀྱི། །
ངར་འཛིན་ཕུང་པོར་བརྟེན་ནས་འཇུག །དེ་ཕྱིར་ཕུང་པོར་འཛིན་ཡོད་པ། །དེ་སྲིད་ངོར་འཛིན་ཡོད་གསུང་དོན། །
གདགས་བཞི་ཕུང་པོ་ཡོད་གྱུར་ཅིང་། །དེར་འཛིན་སེམས་པ་ཡོད་ཇི་སྲིད། །བདག་ཏུ་གདགས་པའི་རྒྱུ་ཚང་བས། །འབྲས་
བུ་བདག་འཛིན་མི་ལྡོག་གསུང་། །གང་ཕྱིར་རྟག་བདག་སྤངས་ཀྱང་ནི། །གདགས་གཞིར་བརྟེན་ནས་བཏགས་པའི་
བདག །ལྷན་སྐྱེས་ཞིན་ཡུལ་མ་བཀག་ཕྱིར།་།ངར་འཛིན་སྐྱེ་ལ་གེགས་མེད་ཉིད། །དེ་ཕྱིར་ཉོན་མོངས་སྤང་བ་ལ། །ཕུང་་་་
སོགས་སྟོང་པར་རྟོགས་དགོས་ཞེས། །འཆད་པ་ལུང་འདིའི་དོན་མིན་ཏེ། །འདི་དོན་འདི་བཞིན་ཟླ་བས་བཀྲོལ། །
བརྟགས་པའི་ང་ཙམ་ཤེས་གྱུར་ན། །ངར་འཛིན་ལྡོག་ལ་དེས་ཆོས་སྟེ། །བྲག་པ་མེད་པར་མ་ཤེས་ཀྱང༌། །སྤྲུལ་འཛིན་སྤྲུལ་
མེད་མཐོང་བས་ལྡོག །མཐར་ནི་ངེས་པར་རྟོགས་དགོས་ཏེ། །ཆོས་ཀུན་དེ་ཉིད་གཅིག་ཡིན་ཅིང་། །དེ་ཉིད་མཐོང་བའི་་་
ཚུལ་གཅིག་པས། །མཐར་ཐུག་ཐེག་ཅིག་འགྲུབ་པ་ཡི། །རིགས་པ་ཀླུ་སྒྲུབ་ཡབ་སྲས་སྨྲ། །གལ་ཏེ་ཁྱོད་ཀྱི་ལུགས་ལྟར་ན། །
དེ་ཉིད་ཉན་རང་མཐོང་ཟིན་པས། །རིགས་པ་དེ་ཡིས་ཐེག་གཅིག་ཏུ། །ཅི་ཞིག་འགྲུབ་སྟེ་དམ་བཅའ་ཙམ། །འདིར་ནི་་་༌་
ཟུང་འཇུག་ཡེ་ཤེས་གང་། །མཐར་ཐུག་གཟིགས་པ་དེ་ལོ་ན། །དེ་བཞིན་ཉིད་གཅིག་དེ་ཡིན་ཏེ། །འཕགས་ཀུན་དེ་ལ་་་་་་
གཞོལ་ཞིང་འབབ། །དེས་ན་ཚུལ་འདི་ལེགས་རྟོགས་ན། །ཀླུ་སྒྲུབ་ལུགས་དང་བྱམས་པའི་གཞུང་། །ཕན་ཚུན་བུར་མ་སྦྱོང་
རྩི་བཞིན། །ལྷན་ཅིག་ཡི་གེས་བདེར་འཇུ་ཡི། །གཞན་དུ་མི་འཕྲོད་ཟས་བཞིན་དུ། །ཁོང་ན་མི་བདེའི་སྐྲན་གྱུར་ཚེ། །ལུང་
རིགས་གཙགས་བུ་རྣོན་པོ་བརྒྱ། །གདེངས་ཤིང་འདེབས་ལ་ཡིད་གཏིང་སྡར། །ཞེས་སོ། །ངེས་ཤེས་རིན་པོ་ཆེའི་སྒྲོན་མེ་
ལས་གསུངས་པའི་དོན་དེ་ཉིད་སླར་ཡང་ཚིག་ལྷུག་པའི་སྒོ་ནས་གཏན་ལ་དབབ་པ་ནི་གསུང་སྒྲོས་ལས་འདི་ལྟར་འབྱུང་
་ 27?



སྟེ། དེ་ལ་རང་འགྲེལ་ལས། གང་ཟག་གི་བདག་མེད་ནི་ཉན་རང་གི་དོན་དུ་གསུངས་ལ། ཆོས་བདག་མེད་པ་དང་གཉིས་
ཆར་ཡང་བྱང་སེམས་རྣམས་ཐམས་ཅད་མཁྱེན་པའི་ཡེ་ཤེས་འཐོབ་པར་བྱ་བའི་ཕྱིར་བསྟན་ཏོ། །ཉན་རང་གིས་རྟེན་་་་་
ཅིང་འབྲེལ་བར་འབྱུང་བ་རྐྱེན་ཉིད་འདི་ཙམ་མཐོང་མོད་ཀྱི། དེ་ལྟ་ན་ཡང་དེ་དག་ལ་ཆོས་བདག་མེད་རྫོགས་པར་སྒོམ་
པ་མེད་ལ་ཁམས་གསུམ་ན་སྤྱོད་པའི་ཉོན་མོངས་པ་སྤོང་བའི་ཐབས་ཙམ་ཞིག་སྟེ་གང་ཟག་གི་བདག་མེད་རྫོགས་པར་་
སྒོམ་པ་ཡོད་དོ་ཞེས་གསུངས་པ་ལྟར་ཀུན་མཁྱེན་ཀློང་ཆེན་རབ་འབྱམས་པས་ཀྱང་བཞེད་པ་ལྟར་ཉན་རང་ལ་དམན་་་་
པར་དགག་སྒྲ་སྦྱར་ཏེ་ཆོས་བདག་མེད་རྫོགས་པར་རྟོགས་པ་མེད་པར་བསྟན་པ་དང་། བདག་རང་བཞིན་གྱིས་གྲུབ་པ་
མེད་པ་མ་རྟོགས་པར་འཁོར་བའི་ཉོན་མོངས་མི་སྤོངས་ཏེ་འཇིག་ལྟ་ལྷན་སྐྱེས་མི་སྤོང་བའི་ཕྱིར་དང་། དེ་དང་ཆོས་་་་་
བདག་མེད་ཁྱད་མེད་པའི་ཆ་ནས་ཆོས་བདག་མེད་མཐོང་བ་ཡོད་དོ་ཞེས་དཔེར་ན་རྒྱ་མཚོ་ཧུབ་གང་འཐུང་བ་ཙམ་ལ་
རྒྱ་མཚོ་མ་འཐུང་ཟེར་རྒྱུ་མེད་པ་ལྟར། དེ་ལྟར་བསྟན་པ་ཡིན་ནོ། །དེ་ལ་བདག་རང་བཞིན་གྱིས་མ་གྲུབ་པའི་དོན་མཐོང་
བ་ཁོ་ནས་ཉོན་མོངས་པ་སྤོང་ལ། འོ་ན་གང་ཟག་གི་བདག་མེད་པར་ཤེས་ན་ཆོས་གཞན་ཅིའི་ཕྱིར་བདག་མེད་པར་མི་་
ཤེས་ཟེར་བའང་དེ་ལྟར་དོན་དུ་གཉེར་བས་དཔྱད་པ་དང་ཕྱི་ནང་གི་ཡོངས་འཛིན་གྱི་རྐྱེན་ཚང་བ་ལ་ཡིན་གྱི་ཉན་རང་
གི་ཉོན་མོངས་པ་ཙམ་སྤོང་བ་གཙོ་བོར་བྱེད་པ་དང༌། རང་ལུགས་ལ་ཞེན་ལྟ་དང་བྱང་སེམས་ཀྱི་སྤྱོད་པ་སོགས་རྒྱ་ཆེན་
པོ་ལ་མི་འབད་པས་ཆོས་ཐམས་ཅད་བདག་མེད་རྫོགས་པར་རྟོགས་པས་མ་ཁྱབ་སྟེ། རེ་ཞིག་རྟོགས་སུ་མི་རུང་བའི་སྐལ་
བ་ཅན་ཡིན་པའི་ཕྱིར་རོ། །མཐའ་གཅིག་ཏུ་རྟོགས་དགོས་པས་ཁྱབ་ན། ཉན་ཐོས་པས་བུམ་པ་བཏགས་པ་ཙམ་དུ་་་་
རྟོགས་ན་རྡུལ་དང་སྐད་ཅིག་ཆ་མེད་ཀྱང་དེར་རྟོགས་པ་དང་། སེམས་ཙམ་པས་གཟུང་བ་མེད་ན་འཛིན་པ་མེད་པ་དང་།
རང་རྒྱུད་པས་དོན་དམ་དཔྱོད་པ་དེས་ཐ་སྙད་ཙམ་དུ་ཡང་རང་བཞིན་གྱིས་མ་གྲུབ་པ་ཅིས་མི་རྟོགས། སྟོང་པ་ཤེས་ན་་
སྟོང་པ་དེ་ཡང་རྣམ་བཅད་ཡིན་པས་རྟེན་འབྱུང་དང་ཟུང་འཇུག་ཅིས་མི་རྟོགས། དེ་ལྟར་ན་ཐམས་ཅད་ཐེག་ཆེན་ཐལ་
འགྱུར་བ་ཁོ་ནར་ཅིས་མི་འགྱུར་ཏེ་ལམ་རྐྱེན་མ་ཚང་ན་འཁོར་བ་པོ་རྣམས་བསྐལ་པ་མཐའ་མེད་དུ་རྟོགས་པར་མི་་་་་
འགྱུར་ལ་ཚིལ་བཞིན་ཐེག་ཆེན་དུ་ཞུགས་པས་ཀྱང་བསྐལ་པ་གྲངས་མེད་ཀྱི་བར་དུ་མི་རྟོགས་ན་ཉན་རང་རྣམས་ཀྱིས་་
ཚེ་གསུམ་སོགས་དུས་ཐུང་རུར་ཅིའི་ཕྱིར་རྟོགས། ཉན་རང་རྣམས་འགོག་པའི་དབྱིངས་ལ་བསྐལ་པ་སྟོང་ཕྲག་བཅུར་རེ་
ཞིག་སྡོད་པ་ལོས་ཡོད། མཐར་ནི་ངེས་པར་རྟོགས་ཏེ་ཐེག་ཆེན་ལ་འཇུག་པས་སོ། །དེས་ན་དེས་གང་ཟག་གི་བདག་མེད་
ནི་མེད་དགག་ཙམ་ལ་བྱས་ཀྱི། ཆོས་ཐམས་ཅད་སྟོང་པ་ནི་མིན་ནོ། །ཆོས་ཐམས་ཅད་སྟོང་ན་མེད་དགག་དེ་ཡང་་་་ཡ་
འཇལ་ཏེ། སྒྲོ་འདོགས་སོ་གཉིས་དང་བྲལ་བས་སོ། །གཞན་ཡང་ཉན་རང་ལ་སྟོང་ཉིད་རྟོགས་པ་མེད་པར་རང་ལམ་གྱི་
འབྲས་བུ་མི་ཐོབ་ན་དབུ་མ་ནི་ཐེག་གསུམ་ཐུན་མོང་བའི་ལམ་ཡིན་གྱི། ཐེག་ཆེན་ཐུན་མིན་གྱི་ལམ་མིན་པར་ཐལ་ཞེས་་
དང་། འཕགས་པ་ཡབ་སྲས་ཀྱི་གསང་བ་འདུས་པའི་སྔགས་ཀྱི་དབུ་མར་གཉུག་སེམས་ཀྱི་སྟོང་གི་སྟོང་ཉིད་རྟོགས་ཀྱང་།
སྙིང་རྗེ་དང་ཚོགས་བསགས་པས་མ་ཟིན་ན་ཉན་རང་གི་འབྲས་བུ་ཐོབ་པ་ཡོད་པར་ཐལ། ཞེས་སྨྲ་ལན་ཅི་ཡོད། མཉམ་
པ་ཉིད་རྟོགས་ན་སངས་རྒྱས་ཞེས་མཐར་ཐུག་གཅིག་སྒྲུབ་པའི་རིགས་པ། པད་དཀར་ལས་གསུངས་ཤིང་། ཀླུ་སྒྲུབ་ཡབ་
278



ཟ
སྲས་ཀྱིས་དེ་ལྟར་རིགས་པས་བསྒྲུབ་པ་ཡིན། ཉན་རང་གི་མཉམ་པ་ཉིད་རྟོགས་སམ་མ་རྟོགས་རྟོགས་ན་སངས་རྒྱས་སུ་
འགྱུར་བར་ཐལ། མ་རྟོགས་ན་ཇི་ལྟར་མ་རྟོགས་པ་སྨྱོས་ཤིག །བདེན་མེད་གནས་ལུགས་མཐར་ཐུན་ཡིན་ན། བདེན་སྟོང་
རྟོགས་པས་མཉམ་པ་ཉིད་ཇི་ལྟར་རྟོགས་ཞེས་འདྲིའོ། །བདེན་གཉིས་ཟུང་འཇུག་གི་ཆོས་ཉིད་མཉམ་པ་ཉིད་རྟོགས་ནས་
ཉན་ཐོས་ཀྱི་འབྲས་བུ་མངོན་དུ་བྱེད་པ་ཨེ་ཡོང་། དབུ་མ་པ་ཁ་ཅིག་ཉན་ཐོས་སུ་འགྱུར། ཁ་ཅིག་རང་སངས་རྒྱས། ཁ་་་
ཅིག་སངས་རྒྱས་སུ་འགྱུར་ན། ཤེར་ཕྱིན་ནི་སངས་རྒྱས་ཀྱི་ཡུམ་ཐུན་མོང་མིན་པ་མ་ཡིན་པར་ཐལ། དེ་ཁོ་ན་ཉིད་རྟོགས་
པས་སངས་རྒྱས་སུ་འགྲུབ་ངེས་མིན་པར། སྙིང་རྗེ་དང་ཚོགས་བསགས་སངས་རྒྱས་ཀྱི་རྒྱུ་ཐུན་མིན་དུ་འདོད་དགོས་སོ། །
དོན་དམ་སེམས་བསྐྱེད་ཀྱི་ངོས་ནས་བཞག་པའི་ས་བཅུ་པོའི་བདུན་པོ་ཉན་རང་དང་ཐུན་མོང་དུ་ཐལ་ལོ། །དེ་ལྟ་ན་ས་
བཅུ་པོ་བྱང་འཕགས་ཁོ་ནའི་ལམ་དུ་བཤད་པ་འགལ་ཚོགས་ཀྱིས་ཟིན་མ་ཟིན་ཡོད་ཟེར་ན། རྟོགས་པའི་སྒོ་ནས་མཉམ་
པ་ཉིད་རྟོགས་ཀྱང་སངས་མི་རྒྱ་བ་ཡོད་པར་ཐལ། འདོད་ན་པད་དཀར་གྱི་ལུང་སོགས་དར་འགལ་ལོ། །སྲིད་ཞི་མཉམ་
པ་ཉིད་རྟོགས་པའི་ཤེར་ཕྱིན་ནི་སྲིད་ཞིའི་མཐའ་ལ་མི་གནས་པའི་མྱང་འདས་སངས་རྒྱས་ཀྱི་རྒྱུ་ཐུན་མིན་ཡིན་ན། ཉན་
རང་ལ་དེ་ཡོད་དམ་མེད། ཡོད་ན་དེ་དང་བྱང་འཕགས་ཀྱི་རྟོགས་པ་ལ་ཁྱད་ཡོད་ཚུལ་བཤད་དགོས་སོ། །བྱང་སེམས་
དང་པོ་བས་དེ་ཁོ་ན་ཉིད་ཀྱི་ངོས་ནས་སྲིད་ཞི་མཉམ་ཉིད་རྟོགས་སམ་མ་རྟོགས། མ་རྟོགས་ན་སྟོང་ཉིད་བཅུ་དྲུག་ཇི་་་་
ལྟར་རྫོགས་ཏེ། འདུས་བྱས་འདུས་མ་བྱས་འཁོར་བ་དང་མྱང་འདས་རང་བཞིན་མེད་པར་མ་རྟོགས་བར་དུ་སྟོང་ཉིད་་
བཅུ་དྲུག་མ་རྟོགས་སོ། །འདི་གལ་ཆེ། སྲིད་ཞི་མཉམ་ཉིད་རྟོགས་ཀྱང་ཞི་མཐའ་ཁོ་ནར་གཞོལ་ན་མཉམ་ཉིད་མ་རྟོགས་
པ་མིན་ནམ། ” དེ་ལྟར་ན་མཉམ་ཉིད་རྟོགས་པས་སངས་རྒྱས་པའི་ཐེག་ཅིག་སྒྲུབ་པའི་རིགས་པ་རྣམས་མེད་པར་བཏང་
ངོ་། །དེ་བཞིན་མཚན་མའི་རྣམ་པ་ཀུན་སྟོང་གཉུག་སེམས་འོད་གསལ་དང་། འགྱུར་མེད་ཀྱི་བདེ་བ་རྟོགས་ཀྱང་ཉན་
རང་གི་མཐར་ལྟུང་བ་སོགས་སུ་ཐལ་ལོ། །ཟུང་འཇུག་ཆོས་ཀྱི་དབྱིངས་མཉམ་པ་ཉིད་ནི་ངོ་བོ་ཉིད་ཀྱིས་འཁོར་བ་མིས་
སྤོང་།”ཞི་མཐར་མི་གནས་པའི་འཕྲིན་ལས་ཅན་ཡིན་པས་དམིགས་མེད་ཀྱི་སྙིང་རྗེ་ཆེན་པོ་དང་འདུ་འབྲལ་མེད་པ་ཡིན་
ལ། དེ་རྟོགས་ན་ཞི་མཐར་ལྟུང་བ་ག་ལ་སྲིད། སྲིད་ན་ཐེག་ཆེན་འཕགས་པ་དང་། སྔགས་ཀྱི་འོད་གསལ་མངོན་དུ་བྱས་་
པའང་ཞི་མཐར་ལྟུང་སྲིད་དོ། །བདེན་སྟོང་རྟོགས་པས་སྲིད་མཐའ་འགོག་ན། ཟུང་འཇུག་རྟོགས་པས་ཞི་མཐའ་ཅིས་མི་
ཁེགས། འཁོར་བ་རང་བཞིན་མེད་པར་རྟོགས་པས་འཁོར་བར་མི་ལྟུང་ནི། མྱང་འདས་རང་བཞིན་མེད་པར་རྟོགས་་་་
པས་ཞི་བ་ཕྱོགས་གཅིག་པའི་མྱང་འདས་སུ་ག་ལ་ལྟུང་། ལྷུང་ན་སྲིད་མཐར་ལྷུང་བའང་མི་ཁེགས་ཏེ། སྲིད་དང་ཞི་བས་
རང་བཞིན་མེད་པར་རྟོགས་ཀྱང་། ཞི་མཐར་ལྷུང་བ་བཞིན་འཁོར་བར་ལྟུང་བའང་སྲིད་དོ། །རང་བཞིན་མེད་རྟོགས་ཡ
ཀྱིས་སྲིད་ཞིའི་མཐའ་མི་ཁེགས་པར། སྙིང་རྗེ་ཁོ་ནས་ཞི་མཐའ་འགོག་ན། འཁོར་བ་ལ་སྐྲག་ནས་སྐྱོ་ཡིད་མེད་ན་སྟོང་པ
ཉིད་རྟོགས་ཀྱང་འཁོར་བར་ལྟུང་བ་སྲིད་དོ། །དེ་དག་སྲིད་ཞིའི་མཚན་མར་མི་དམིགས་པས་སྙིང་རྗེ་མི་སྐྱེ་ན། འཁོར་བ་
ལ་མཚན་མར་དམིགས་ནས་སྙིང་རྗེ་སྐྱེ་དགོས་པས། སྟོང་ཉིད་རྟོགས་ན་སྙིང་རྗེ་མི་སྐྱེ་བ་ཡིན་དགོས་ཀྱང་།-སྟོང་ཉིད་མ
རྟོགས་ན་བློ་གཞན་དོན་ལ་དགའ་བ་ཆོས་ཉིད་ཡིན་ཏེ། བྱང་འཕགས་རྣམས་ཆོས་ཉིད་ཀྱི་བདེན་པ་རྟོགས་ནས། རང་གི་
279
ནམ



ལུས་དང་ལོངས་སྤྱོད་ལ་མི་ཆགས་པར་གཞན་དོན་འབའ་ཞིག་གཉེར་བ་སོགས་ཕྱིན་དྲུག་ཡོངས་སུ་རྫོགས་པ་དང་པོ་་་
སོགས་ཀྱི་དེ་བཞིན་ཉིད་རྟོགས་པའི་མཐུས་འབྱུང་བ་ཡིན་ཏེ། རང་གིས་རྟོགས་ཀྱང་དེ་ལྟར་སྙིང་རྗེ་ངང་གིས་སྐྱེ་བ་ནི་་་
བདེན་གཉིས་ཟུང་འཇུག་མཉམ་པ་ཉིད་རྟོགས་པའི་མཐུས་འབད་མེད་དུ་འབྱུང་བ་ཡིན་གྱི་གཞན་དོན་སྤེལ་བར་་་་་
འདོར་བ་ག་ལ་སྲིད་ཅེས་སོ། ། ་་་
གཉིས་པ་ཚིག་ལྷུག་པའི་སྒོ་ནས་གཏན་ལ་དབབ་ཚུལ་ལ་ལྔ། དབུ་མ་རྒྱན་གྱི་རྣམ་བཤད་ཆེན་མོ་འཇམ་དབྱངས་ཀྱི་
བླ་མ་དགྱེས་པའི་ཞལ་ལུང་ལས་གསུངས་ཚུལ། དེ་ཡི་དགོངས་པ་བརྒལ་བརྟག་གི་ལམ་ནས་དོགས་སེལ་ལས་གསུངས་པ་
ཚུལ་ཤེས་རབ་ལེའུའི་འགྲེལ་པ་ནོར་བུ་ཀེ་ཏ་ཀ་ལས་གསུངས་ཚུལ། དེ་ཡི་དགོངས་པ་བརྒལ་བརྟག་གི་ལམ་ནས་བརྒལ་
ལན་ཉིན་བྱེད་སྣང་བ་ལས་གཏན་ལ་དབབ་ཚུལ། བརྒལ་ལན་རིགས་ལམ་རབ་གསལ་ལས་གཏན་ལ་དབབ་ཚུལ་ལོ། །
དང་པོ་ནི། དེ་ལས། གཉེན་པོའི་ཡེ་ཤེས་ཀྱི་དབང་དུ་ན་ཉན་རང་དགྲ་བཅོམ་ལ་ཆོས་ཀྱི་བདག་མེད་རྟོགས་པ་ཡོད་དམ་
མེད་ཅེ་ན། ཆོས་ཀྱི་རྒྱལ་པོ་དྲི་མེད་འོད་ཟེར་གྱི་ཞལ་ནས་འདི་སྐད་དུ་གསུངས་ཏེ། ཉན་རང་ལ་ཆོས་ཀྱི་བདག་མེད་་་་་་
རྟོགས་པ་ཡོད་མེད་ལ་སྔོན་གྱི་སློབ་དཔོན་རྣམས་རྩོད་པར་གྱུར་ནའང་། རང་ལུགས་ལ་ཉན་ཐོས་སྡེ་པ་སྔོན་ཡང་བདག་
ཡོད་མེད་དུ་སྨྲ་བ་གཉིས་བྱུང་བ་ལྟར་ཅི་རིགས་སྣང་ཡང་། དགྲ་བཅོམ་པ་ཐོབ་པ་ལ་ནི་ཕུང་པོའི་འཛིན་པའི་བདག་་་་
མེད་མ་རྟོགས་པར་འབྲས་བུ་འཐོབ་མི་སྲིད་མོད། འོན་ཀྱང་དེ་དག་གི་བདག་མེད་ནི་ཡུངས་འབྲུ་སྲིན་གྱིས་ཟོས་པའི་ས་
ནང་གི་ནམ་མཁའ་བཞིན་དུ་རྒྱ་ཆུང་བར་མདོ་སྡེ་རྣམས་ནས་གསུངས་པ་ལྟར་བདག་མེད་རྫོགས་པ་མ་ཡིན་ནོ། །ཞེས་་་
གསུངས༑ འདི་ལྟ་བུའི་ལེགས་བཤད་སྨྲ་མཁན་སུའང་གངས་ཅན་ན་མ་བྱུང་ངོ་། །དེ་ལ་དེ་དག་གི་དོན་ཅུང་ཟད་བཤད་
ན། ་དབུ་མའི་རིགས་པས་ཕུ་ཐག་བཅད་ཚེ་ཆོས་དང་གང་ཟག་གཉིས་ལ་སྟོང་གཞི་ཆོས་ཅན་གྱི་དབྱེ་བ་ཙམ་མ་གཏོགས་
སྟོང་ཚུལ་ལ་ཁྱད་པར་གང་ཡང་མེད་པས། ཕུང་པོར་བཟུང་བ་ལ་བརྟེན་ནས་བཏགས་པའི་ངའོ་སྙམ་པའི་ངར་འཛིན་་
ལྷན་སྐྱེས་ཀྱི་ཞེན་ཡུལ་སུན་མ་ཕྱུང་ན། རྟག་བདག་ཙམ་སྤངས་པས་ཉོན་མོངས་སྤོང་མི་ནུས་པར་རིགས་པས་གྲུབ་པ་་་
ཡིན་ལ། དེའི་ཕྱིར་ན་ཆོས་ཀྱི་བྱེ་བྲག་ང་ཙམ་པོ་སྟོང་པར་མཐོང་བ་ལ་ཆོས་ཀྱི་བདག་མེད་རྟོགས་པའི་ཐ་སྙད་རུང་སྟེ།
རྒྱ་མཚོ་ཧུབ་གང་འཐུངས་པ་ལ་རྒྱ་མཚོ་འཐུངས་ཞེས་བརྗོད་དུ་རུང་བ་ལྟར། ཉན་རང་ལའང་ཆོས་ཀྱི་བདག་མེད་་་་་
རྟོགས་པ་ཡོད་དོ་ཞེས་གསུངས་ཏེ། ཉན་རང་སྟོང་ཉིད་ལ་སྐྲ་ཅིང་གང་ཟག་གི་བདག་མེད་ལ་འཇུག་པ་དག་ལ་སྟོང་པ་་
ཉིད་སྤོང་ན་རང་ལམ་གྱི་འབྲས་བུའང་འཐོབ་མི་ནུས་ཏེ། བྱང་ཆུབ་གསུམ་པོ་སྟོང་ཉིད་རྟོགས་པ་ལ་བརྟེན་ནས་འབྱུང་
བ་ཡིན་པའི་ཚུལ་བསྟན་པ་ཡིན་ལ། འོན་ཀྱང་ཉན་རང་དགྲ་བཅོམ་པ་དེ་དག་ཤེས་བྱའི་ཆོས་ཐམས་ཅད་ལ་བདག་མེད་
རྫོགས་པ་མ་ཡིན་ཏེ། ཧུབ་གཅིག་འཐུངས་ཀྱང་རྒྱ་མཚོ་ཆེན་པོའི་ཆུ་རྫོགས་པར་ཁོང་དུ་སོང་བ་མིན་པ་ལྟར། དམན་པ་
ཁ་དགག་པའི་སྒྱུ་སྦྱར་ཏེ་ཆོས་ཀྱི་བདག་མེད་མ་རྟོགས་ཞེས་མདོ་བསྟན་བཅོས་ཀུན་ནས་གསུངས་པ་ཡིན་ལ། ཆོས་་་་་
བདག་མེད་ཡོངས་སུ་རྫོགས་པ་ཇི་ལྟ་བུ་ཞིག་ཡིན་ན། ཆོས་ཤེས་པ་དོན་བཅུ་ལ་འཇུག་ཀྱང་འདི་སྐབས་ཤེས་བྱ་ཡིན་ཏེ།
དངོས་པོ་དང་དངོས་པོ་མེད་པ་འདུས་བྱས་དང་འདུས་མ་བྱས་ལ་སོགས་པ་ཐམས་ཅད་ཡིན་ནོ། །དེ་ཐམས་ཅད་སྟོངས་
280



པར་ཤེས་ན་ཆོས་བདག་མེད་རྫོགས་པ་སྟེ། འཇུག་ཏ་ལས། སྤྲོས་དང་བཅས་པར་སྟོང་པ་ཉིད། །བཅུ་དྲུག་བཤད་ནས་་་་
མདོར་བསྡུས་ཏེ། །སླར་ཡང་བཞི་བཤད་དེ་དག་ནི། །ཐེག་ཆེན་དུ་ཡང་བཞེད་པ་ཡིན། །ཞེས་དེ་ཐེག་ཆེན་གྱི་ལམ་ཡིན་་་
པར་བསྟན་ཏོ། །འོ་ན་ཉན་རང་གི་ཆོས་གཅིག་གི་སྟོང་པ་ཉིད་ཤེས་ན་ཐམས་ཅད་སྟོང་པར་ཅིའི་ཕྱིར་མི་ཤེས་སྙམ་པ་ནི་
གྱི་ན་སྟེ། དོན་ལ་ཆོས་ཐམས་ཅད་ཀྱི་རང་བཞིན་སྟོང་པ་ཉིད་དུ་གནས་སུ་ཟིན་ཀྱང་། གཅིག་སྟོང་པར་ཤེས་ནི་ཐམས་་་
ཅད་དེ་ལྟར་མཐོང་ངེས་པའི་ཁྱབ་པ་མེད་དེ། གང་ཟག་གི་བདག་མེད་ཙམ་ལ་ཞེན་ནས་ཆོས་བདག་མེད་དོན་དུ་མི་་་་་
གཉེར་བ་དང་། ཕྱི་ནང་གི་ཡོངས་འཛིན་དང་། སྤྱོད་པ་དང་། ཡོངས་བསྔོའི་རྐྱེན་མ་ཚང་བས་རྟོགས་པ་བུལ་བ་ཡིན་་་
པའི་ཕྱིར་རོ། །ཐེག་ཆེན་གྱི་ལུང་རིགས་འཛིན་པ་དག་ཀྱང་བློའི་རྩལ་འཕང་གིས་ཆོས་བདག་མེད་ཡོངས་སུ་རྫོགས་པ་ལ་
གཏན་ལ་ཕབ་མ་ཕེབ་དང༌། སྒོམ་པའི་སྐབས་ན་སྤྲོས་བྲལ་ཇི་ལྟ་བ་བཞིན་དུ་བསྒོམ་ནུས་མི་ནུས་ཡོད་པ་བཞིན་ནོ། །
གང་གིས་དངོས་པོ་གཅིག་གི་དེ་བཞིན་ཉིད་མཐོང་ན་ཐམས་ཅད་དེ་བཞིན་དུ་མཐོང་བར་གསུངས་པ་ནི་ཉི་ཚེ་བ་མ་་་
ཡིན་པའི་རང་བཞིན་མཉམ་པ་ཉིད་ཐམས་ཅད་ལ་འདྲ་བར་གནས་པ་ཉིད་མཐོང་ནུས་པའི་གོང་ཟག་གི་དབང་དུ་བྱས་
པ་ཡིན་ནོ། །གཞན་ཡང་གང་ཟག་ཐམས་ཅད་ཀྱིས་ཆོས་གཅིག་སྟོང་པར་ཤེས་ན་ཆོས་ཀུན་སྟོང་པར་དེ་མ་ཐག་ཏུ་ཤེས་
དགོས་ན། ཕྱི་དོན་རྡུལ་ཕྲན་སྟོང་པར་རྟོགས་པའི་བློ་དེས་ཀྱང་ཆོས་ཐམས་ཅད་སྟོང་པར་གཏན་ལ་དབབ་དགོས་ཤིང་།།
དེ་ལྟར་ན་དབུ་མའི་གཞུང་གི་རིགས་པ་རྒྱས་པ་ཀུན་དོན་མེད་དུ་འགྱུར་རོ། །དེས་ན་ཐེག་ཆེན་འཕགས་པ་ཆོས་བདག་
མེད་ལ་དོན་དུ་གཉེར་ཞིང་ཕྱི་ནང་གི་ཡོངས་སུ་འཛིན་པས་བཟུང་བོ་རྣམས་ཀྱིས་ཀྱང་གྲངས་མེད་གཅིག་ལ་མངོན་སུམ་
མཐོང་མི་ནུས་ན། ཉན་རང་དེ་ལས་ལྡོག་པས་ལྟ་ཅི་སྨོས་ཏེ། ཆོས་གཅིག་སྟོང་ཉིད་དུ་མཐོང་ན་ཀུན་ཀྱང་མཐོང་སྙམ་་་
པའི་ཁྱབ་མཐའ་འཆའ་ན། གྲུབ་མཐའ་བཞི་པོ་ཐམས་ཅད་དབུ་མ་འབའ་ཞིག་ཏུ་འགྱུར་བས་དེ་ལྟར་ཡིན་ན་ལས་སླ་
བར་འདུག་གོ །དེའང་ཉན་རང་དགྲ་བཅོམ་པས་ཀྱང་ནམ་ཞིག་རྟོགས་དགོས་ཏེ། བསྐལ་པ་སྟོང་ཕྲག་བཅུའི་མཐར་་་་
འགོག་པའི་དབྱིངས་ནས་སངས་རྒྱས་ཀྱི་མཐུས་བསྐུལ་ཏེ་ཐེག་ཆེན་ལ་འཇུག་པ་ཡིན་ནོ། །ཆོས་བདག་མེད་ཅེས་པའང་་
ཆོས་ཡིན་ནོ་ཅོག་ལ་བདག་མེད་པར་རྟོགས་པ་ཡིན་གྱི། གང་རུང་རེ་རེ་ཙམ་ལ་རྟོགས་པས་ཆོས་བདག་མེད་རྫོགས་པ་མ་
ཡིན་ནོ། །དེས་ན་དངོས་ངེས་མེད་གཉིས་ཀའམ། བདེན་བདེན་མེད་གཉིས་ཀའང་བློའི་ཡུལ་དུ་བྱར་རུང་གི་ཆོས་ཡིན་་་་
པས་ཐམས་ཅད་རང་བཞིན་མེད་པར་རྟོགས་ནས་སྟོང་ཉིད་བཅུ་དྲུག་ཡོངས་སུ་རྫོགས་པའི་ཡུལ་ཅན་འཛིན་པའི་་་་་་
མཐའ་ཐམས་ཅད་དང་བྲལ་བའི་འཕགས་པའི་མཉམ་གཞག་ཡེ་ཤེས་ཀྱི་ཡུལ་དེ་ལ་ཆོས་བདག་མེད་པ་ཞེས་བྱ་ལ། དེ་ནི་
དངོས་དངོས་མེད་གཉིས་ཀ་ལས་འདས་པའི་སྟོང་ཉིད་སྤྲོས་བྲལ་མཉམ་པ་ཉིད་ཡིན་གྱི། དངོས་པོ་བདེན་པ་བཀག་ཀྱང་
དངོས་པོ་བདེན་མེད་རང་ལ་བློ་ཡི་རྟེན་བཅས་ནས་དེ་ལས་འདའོ་མ་ནུས་པ་རྣམས་བཅད་དགག་རྟོག་གི་ཡུལ་དུ་གྱུར་
པའི་སྟོང་ཉིད་ཙམ་མ་ཡིན་ཏེ། དེའི་ཕྱིར་ན་ཉན་ཐོས་ཀྱིས་གང་ཟག་གི་བདག་སྟོང་པར་ཕུ་ཐག་ཅོད་མོད། དེའི་ཡུལ་་་་
ཅན་ཉེ་ཚེ་བའི་མཁྱེན་པ་དེ་ལྟ་བུ་ནི་ཐེག་ཆེན་གྱི་མཐའ་ཐམས་ཅད་བྲལ་བའི་མཉམ་བཞག་ཡེ་ཤེས་ལ་བསྐྲུན་ན་རྒྱ་མཚོ་
དང་བ་ལང་གི་རྨིག་རྗེས་ཀྱི་ཆུའམ། ནམ་མཁའ་དང་ཡུངས་འབྲུ་སྲིན་གྱིས་ཟོས་པའི་ནང་གི་ནམ་མཁའ་ལྟ་བུའི་ཁྱད་་་
281



ཡོད་པར་གསུངས་ཤིང་། ཡེ་ཤེས་ལ་དེ་ལྟར་ཁྱད་ཡོད་པ་དེ་ཉིད་ཀྱིས་ལམ་མཐོ་དམན་དུའང་གྱུར་པ་ཡིན་གྱི། རྟོགས་པ་
ལ་ཁྱད་མེད་ན་སྤོང་བ་ལའང་ཁྱད་ཡོད་པར་མི་རིགས་ཏེ། སྤང་རྟོགས་རྗེས་སུ་འགྲོ་ལྡོག་མི་མཚུངས་ན། སྤང་བྱ་དང་་་་
གཉེན་པོའི་ཡེ་ཤེས་འགལ་བར་སྒྲུབ་པའི་ཚད་མ་མེད་པར་འགྱུར་ལ། དེ་ལྟར་ན་ལམ་དང་འབྲས་བུའི་རྣམ་པར་གཞག་
པ་ལ་ཡང་དག་པའི་རིགས་པས་བསྒྲུབ་ཏུ་མེད་པར་འགྱུར་བས་ཤིན་ཏུ་སྐུར་བ་བཏབ་པ་ལྟ་བུར་དོན་གྱིས་འགྲོ་བས་ན་
ཅིས་ཀྱང་ཁས་ལེན་དཀའོ། །དེས་ན་སྤང་བྱ་སྒྲིབ་པ་དང་བཅས་བཞིན་དུ་མ་བསྒྲིབས་པ་ལྟར་རྟོགས་པའམ། སྤང་བྱ་་་་
སྒྲིབ་པ་མེད་ཀྱང་བསྒྲིབས་པ་ལྟར་མ་རྟོགས་པ་གཉིས་ཀ་གང་ཡང་མི་འཐད་དོ། །མུན་པ་དང་བཅས་བཞིན་དུ་ཉི་མ་་་་
ཤར་བའམ། ཉི་མ་ཤར་ཡང་གཟུགས་མི་མཐོང་བར་ཁས་བླངས་པ་དང་འདྲ་བས་རིགས་པ་སྨྲ་བ་ལ་མི་འོས་པ་ཞིག་གོ །
འོ་ན་ཟླ་བས་ས་དང་པོར་ཉན་རང་བློས་ཟིལ་གྱིས་མི་ནོན་པ་མདོ་ལས་གསུངས་པ་ཉིད་ཉན་རང་ལ་སྟོང་ཉིད་རྟོགས་པ་
ཡོད་པའི་ཤེས་བྱེད་དུ་མཛད་པ་ཅི་ཞེ་ན། དེ་ནི་ཉན་རང་གིས་ཀྱང་བདག་རྐྱེན་ཉིད་འདི་ཙམ་དུ་མ་མཐོང་ན་ཕྱི་རོལ་པ་
བཞིན་དུ་འཕགས་པར་ཡང་མི་འགྱུར་བས་དེ་ཟིལ་གྱིས་གནོན་པར་རིགས་ལ། བདག་མེད་མཐོང་བའི་འཕགས་པ་དེ་་་
དག་སེམས་སེམས་བྱུང་གི་རྒྱུ་བ་འགོག་པའི་དབྱིངས་ལ་དམིགས་པའི་འདུ་བྱེད་དང་བཅས་པར་འཇུག་པ་ལ་ས་དྲུག་པ་
མན་དང་ཉན་རང་དགྲ་བཅོམ་ལ་ཁྱད་མེད་པས་ཡིན་ལ། ས་བདུན་པར་འགོག་པ་ཡང་དག་པའི་མཐའ་ལ་འདུ་བྱེད་
མེད་པར་འཇུག་པའི་ཚུལ་གྱིས་བློས་ཀྱང་ལྷག་པར་བཤད་པའི་ཕྱིར་རོ། །དེ་ལ་བློས་ཟིལ་གྱིས་གནོན་ཚུལ་འདི་འགོག་པ་
ལ་སྐད་ཅིག་གིས་འཇུག་ལྡང་ནུས་མི་ནུས་ཀྱི་ཁྱད་ཡིན་ཞེས་དེའི་རྒྱུ་མཚན་དང་བཅས་ཏེ་རེད་མདའ་བ་སོགས་བཞེད་ལ། །
མཁས་པ་བསོད་ནམས་སེང་གེ་སོགས་ཀྱིས་དེ་ཆེས་མི་འཐད་པའི་རིགས་པའི་གནོད་པ་བསྟན་ནས། རང་ལུགས་མཚན་
འཛིན་སླར་མི་སྐྱེ་བའི་ཆོས་ཅན་པ་བདུན་པ་ན་ཐོབ་པ་ལ་བཤད་ཀྱང་། ། བདག་ནི་འདི་ལྟར་སེམས་ཏེ། འཕགས་པ་ལང་
ཀར་གཤེགས་པ་ལས། བློ་གྲོས་ཆེན་པོ། ས་དྲུག་པ་ནས་བཟུང་སྟེ་བྱང་ཆུབ་སེམས་དཔའ་འམ་སེམས་དཔའ་ཆེན་པོ་་་་
རྣམས་དང་། ཉན་ཐོས་དང༌། རང་སངས་རྒྱས་རྣམས་འགོག་པ་ལ་སྙོམས་པར་འཇུག་སྟེ། ས་བདུན་པ་ལ་ནི་སེམས་སྐད་
ཅིག་སྐད་ཅིག་ལ། ་བྱང་ཆུབ་སེམས་དཔའ་འམ་སེམས་དཔའ་ཆེན་པོ་རྣམས་དངོས་པོ་ཐམས་ཅད་ཀྱི་ངོ་བོ་ཉིད་ཀྱི་་་
མཚན་ཉིད་བསལ་བས་སྙོམས་པར་འཇུག་སྟེ། ཉན་ཐོས་དང་རང་སངས་རྒྱས་རྣམས་ནི་མ་ཡིན་ནོ། །ཉན་ཐོས་དང་རང་
སངས་རྒྱས་དེ་དག་འགོག་པ་ལ་སྙོམས་པར་འཇུག་པ་མངོན་པར་འདུ་བྱེད་པ་ཅན་གྱི་གཟུང་བ་དང་འཛིན་པའི་མཚན་
ཉིད་དུ་ལྷུང་བའོ། །ཞེས་གསུངས་པ་དེ་སངས་རྒྱས་ཉིད་ཀྱི་དགོངས་པ་ཉིད་ཀྱིས་བཤད་པ་འདི་མཐོང་ན་ཐེ་ཚོམ་ཆོད་དོ། ། -
དེའང་ཉན་རང་དགྲ་བཅོམ་པ་སྤྱིར་འགོག་པ་ལ་སྙོམས་པར་འཇུག་པ་དང་། བྱང་སེམས་ས་དྲུག་པ་ནས་འཇུག་པར་་་་
གསུངས་པའོ། །སྐབས་འདིར་བཤད་དགོས་པ་མང་ཡང་མདོ་ཙམ་མོ། །མདོར་ན་ཆོས་བདག་མེད་ཀྱི་ཁོངས་སུ་གང་ཟག་
གི་བདག་མེད་འདུས་པ་ཡིན་གྱི། གང་ཟག་ཆོས་སུ་མ་འདུས་པ་ཞིག་མ་ཡིན་ཀྱང་། གཙོ་བོར་འཁོར་བར་སྐྱེ་བའི་རྒྱུ་གང་
ཟག་གི་བད་ག་ཏུ་འཛིན་པ་ཡིན་ཕས་དེ་ཁེགས་ན་ལས་ཉོན་གྱིས་སྲིད་པར་སྐྱེ་བ་ཁེགས་ཤིང་། ལམ་གང་གིས་ཁེགས་ན་་
གང་ཟག་དེ་སྟོང་པར་ཤེས་པས་འགོག་དགོས་ལ། ཚུལ་ཇི་ལྟར་འགོག་ན་ཕུང་པོར་འཛིན་པའམ། དམིགས་ཡུལ་གྱི་ཕུང་
282



པོ་ལ་བརྟེན་ནས་བཏགས་པའི་ང་ཙམ་ངར་འཛིན་ལྷན་སྐྱེས་ཀྱི་ཡུལ་དུ་གྱུར་པ་དེ་ལ་བརྟེན་ནས་བཏགས་པའམ།
བརྟེན་ནས་འབྱུང་བའམ། རྐྱེན་ཉིད་འདི་པ་ཙམ་ལས་རཇོ་གི་ངོ་བོས་གྲུབ་པ་ཅུང་ཟད་ཀྱང་མེད་པར་ཤེས་པས། ཐོག་
པ་ལ་སྦྲུལ་འཛིན་ལྡོག་པ་བཞིན་དུ་བདག་འཛིན་ལྡོག་སྟེ། རྡུལ་དང་སྐུད་ཅིག་དུ་མའི་ཆ་ནི་བདོག་འཛིན་ལྷན་སྐྱེས་ཀྱིས་
འཛིན་སྟངས་ཀྱི་ཞེན་ཡུལ་དང་དངོས་སུ་འགལ་བས་དེ་རྣམས་བདག་གིས་སྟོང་པ་ཡིན་པར་ཤེས་ཤིང་གོམས་ཕས“ཐབ
བདག་འཛིན་རྩ་བ་ནས་ལྡོག་ལ། དེས་ཉོན་མོངས་པ་རྣམས་ཀྱང་ལྡོག་པ་དེ་ཙམ་གྱིས་འཁོར་བ་ལས་ཐར་བར་མཐོང་་་
ནས་ཐེག་དམན་པ་དག་གཞན་ཆོས་ཐམས་ཅད་ལ་བདག་མེད་དོན་དུ་མི་གཉེར་མི་བསྒོམ་པ་དེས་ནི་མངོན་དུ་གྱུར་
པའོང་མེད་ལ། དེ་མེད་པས་སྤོང་བྱ་ཤེས་སྒྲིབ་སྤངས་པའང་མེད་དོ། །དེས་ན་ཇི་སྲིད་རང་རྒྱུད་ཀྱི་ཕུང་པོ་རྒྱུན་དང་
ཚོགས་པ་བློས་མ་ཕྱེ་བ་ཙམ་ལ་ངོ་ཞེས་གདགས་ཤིང་འཛིན་པསོ་ན། ཕུང་པོ་དེ་དག་དུ་མར་བསིལ་ཞིང་བློས་ཤིགས་པར་
མ་གྱུར་པ་ཞིག་ན། གོང་ཟག་གི་བདག་མེད་ཀྱང་རྟོགས་ཐབས་མེད་དེ། བོདག་ཏུ་གདགས་པའི་རྒྱུ་ཕུང་པོ་ལ་དམིགས་་
ཕས་ནི། རིན་ཆེན་ཕྲེང་བ་ལས། ཉན་ཐོས་ཀྱི་དབང་དུ་བྱས་ནས་ཕུང་པོ་ནི་དུ་མ་འདུས་པའི་རང་བཞིན་ཉིད་ཀྱི་ཕྱིར་་་
དོན་དམ་པར་དོན་དུ་མེད་ཚུལ་གྱི་རིགས་པ་གསུངས་ཏེ། ཉན་ཐོས་་བསྟན་པའི་མདོ་ལས། གཟུགས་ནི་ལྕི་བ་རྡོས་པ་
འདྲེ། །ཞེས་པ་ལ་སོགས་པའི་དོན་བཞིན་ཕུང་པོ་ཉིད་དུ་མའི་ཚེ་ལ་བཏགས་པའི་ཚུལ་རྟོགས་པ་དེས་གང་ཟག་གི་བདག་
མེད་པ་ཡོངས་སུ་རྫོགས་པར་འགྱུར་རོ། །དེའང་འཇུག་པ་རང་འགྲེལ་དུ། བདག་མེད་འདི་ནི་འགྲོ་བ་རྣམ་གྲོལ་ཕྱིར། །
ཞེས་པའི་ཐད་དུ། དེ་ལ་གང་ཟག་གི་བདག་མེད་ནི་ཉན་ཐོས་རྣམ་གྲོལ་བའི་ཕྱིར་བསྟན་ལ། བྱང་སེམས་རྣམས་ཐམས་་
ཅད་མཁྱེན་པ་འཐོབ་པའི་ཕྱིར་གཉིས་ཀ་བསྟན་ཏོ། །ཉན་རང་གིས་ཀྱང་རྟེན་ཅིང་འབྲེལ་བར་འབྱུང་བ་རྐྱེན་ཉིད་འདི་
ཙམི་མཐོང་མོད་ཀྱི། དེ་ལྟ་ན་ནིའང་དེ་དག་ལ་ཆོས་ཀྱི་བདག་མེད་པ་ཡོངས་སུ་རྫོགས་པར་སྒོམ་པ་མེད་དོ། །ཁམས་
གསུམ་ནི་སྤྱོད་པའི་ཉོན་མོངས་སྤོང་བའི་ཐབས་ཙམ་ཞིག་ཡོད་དོ། །དེ་དག་ལ་གང་ཟག་གི་བདག་མེད་པ་མ་ལུས་པར་
སྒོམ་པ་ནི་ཡོད་པར་རྣམ་པར་བཞག་གོ །ཞེས་གསུངས་པའི་ལུང་འདིས་ཉན་རོང་ལ་ཆོས་བདག་མེད་པ་ཙམ་ཁོ་ནས་
ཉོན་མོངས་སྤོང་ཚུལ་རྣམ་འགྲེལ་དང་རིགས་ཚོགས་ཀྱིས་བསྟན་པ་ལྟར་རྒྱ་ཚེ་ཞིང་། ཆོས་བདག་མེད་མ་རྫོགས་ནའང་་་
དེ་རྟོགས་པ་མིན་ཚེ་ཉོན་མོངས་མི་སྤོང་ན། ཉན་ཐོས་ཀྱིས་ཀྱང་དེ་རྫོགས་པོར་མ་བསྒོམས་ནི་ཉོན་མོངས་ག་ལ་སྤོང་སྟེ།
དེ་གཉིས་འགྲོ་ལྡོག་མཚུངས་སོ། །རིགས་པའང་གང་ཟག་གི་བདག་མེད་པ་ཙམ་ཁོ་ནས་ཉོན་མོངས་སྤོང་ཚུལ་རྣམ་
འགྲེལ་དང་རིགས་ཚོགས་ཀྱིས་བསྟན་པ་ལྟར་རྒྱ་ཆེ་ཞིང་། ཆོས་བདག་མེད་མ་རྫོགས་ནའང་དེ་རྟོགས་པ་ཡོད་པར་རྣམ་
བདུན་ཤིང་རྟའི་རིགས་པ་སོགས་ཀྱིས་གྲུབ་ཅིང་། དེ་གོམས་པས་གསལ་སྣང་རབ་ཀྱང་འབྱུང་བར་གྲུབ་བོ། །དེའང་
ཚོགས་མཐའ་ཡས་པ་སོགས་མདོར་ན་ཐབས་ཁྱད་པར་ཅན་གྱི་རྒྱུ་མ་ཚང་ན་རྟོགས་པ་ཁྱད་པར་ཅན་མི་སྐྱེ་བར་ངེས་་་་
ཤིང་། གང་དུ་རྒྱུ་ཚང་བ་ལ་ས་དང་པོའི་ཡེ་ཤེས་སོགས་རྟོགས་པ་ཁྱད་པར་ཅན་སྐྱེ་ཞིང་། དེ་སྐྱེས་པའི་ཚེ་དེའི་ངོས་སྐལ་
གྱི་སྤང་བྱའང་མེད་པར་ཤེས་པར་བྱ་ལ། སྤང་བྱ་དང་བྲལ་ན་དེའི་ངོས་སྐལ་གྱི་ཡོན་ཏན་ཀྱང་རྫོགས་པ་སྟེ། དེ་གསུམ་་་
རྣམ་པ་ཀུན་ཏུ་རྗེས་སུ་འགྲོ་ལྡོག་མཚུངས་པ་ཡིན་ངེས་ཀྱི། དེ་ལྟར་མིན་ན་དེའི་ནང་གི་གང་རུང་ཡོད་ལ་གོང་རུང་མེད་
283



པ་སོགས་མུ་ཇི་སྙེད་པ་སྲིད་པར་འགྱུར་ལ། དེ་ལྟར་ན་སྤང་བྱ་ཐམས་ཅད་སྤངས་ལ་རྟོགས་བྱ་མཐའ་དག་མ་རྟོགས་པ་
སོགས་མུ་རྣམས་སོ་སོ་ནས་སྲིད་པར་སྨྲ་བའི་རྒོལ་བ་ལ། དངོས་སྟོབས་ཀྱི་རིགས་པའི་ལམ་ནས་དགག་པ་ཡང་དག་་་་་
བསྟན་དུ་མེད་པར་འགྱུར་བས་ན་དེ་ལྟར་ཁས་ལེན་པ་དཀའོ། །མདོར་ན་ཉན་རང་ལ་ཆོས་བདག་མེད་རྫོགས་པར་་་་་
རྟོགས་པ་ཡོད་ན་བཀའ་དང་དགོངས་འགྲེལ་མཐའ་དག་གི་ལུང་དང་། རིགས་པ་བརྒྱ་ཕྲག་གིས་གནོད་པ་འདའ་དཀའ་
ཞིང་། ཐེག་པ་ཆེ་ཆུང་གི་མཐོང་ལམ་སོགས་ལམ་དང་འབྲས་བུའི་ཡོན་ཏན་ནི་ཉི་མ་དང་མེ་ཁྱེར་ལ་གསལ་མི་གསལ་གྱི་
ཁྱད་བཞིན་དུ་མཆིས་ན། དེ་དག་གང་ལ་བརྟེན་པ་རྟོགས་པ་ཡེ་ཤེས་འོད་ལྟ་བུ་ལ་ཁྱད་ཞུགས་པ་ཤེས་པར་བྱའོ། །དེ་་་་་
ལྟར་རིགས་པའི་གནད་ཙམ་བསྟན་པས་བློ་ལྡན་རྣམས་ལ་ཆོག་གི་ཞེན་ལྟ་ཅན་ནི་འཁྱུད་དཀའོ། །སྤྱིར་འདི་རིགས་སྐོར་
ཐེག་གསུམ་ལམ་གྱི་འགྲོས་ཆེ་བ་ཡིན་ཅིང་། ཚུལ་དེ་ལ་ཤིང་རྟ་ཆེན་པོ་གཉིས་ལ་སོགས་པའི་དགོངས་པ་འགལ་བ་ལྟ་་་་་
བུར་འཛིན་དགོས་ན་ཡིད་ལ་ཟུག་རྔུ་ལྟར་མཆི་ཞིང་། གང་ཅི་ལའང་ཤིང་རྟ་ཆེན་པོ་རྣམས་ཀྱི་དགོངས་པའི་གནད་་་་་
འབྲས་ཆན་ལ་མངར་གསུམ་གྱི་ཕྱེ་བཏབ་པ་བཞིན་ལྷན་ཅིག་ཡི་གས་བདེ་བར་འཇུ་བ་བྱུང་ཞིང་། གཞན་ལ་ཟེར་འདོད་
ཀྱི་འགྲམ་ཆུ་མི་ལྡང་ལ། གཞན་མཐོང་གི་ཡིད་སྨོན་ཡང་མི་དགོས་པར། རང་མལ་ན་རང་བློ་བདེ་བ་ཞིག་བྱུང་ན་ཐོས་་་
བསམ་པ་དག་ལ་རྙེད་པའི་མཆོག་ཞིག་སྟེ། གཞན་དག་སུ་མ་མགུ་ཡང་ཞེ་བློ་བདེ། ཞེས་པ་བཞིན་ནོ། །ཀ་ཡེ། མཁན་སློབ་
ཆོས་གསུམ་གྱི་རྗེས་འཇུག་སྔ་འགྱུར་པ་རྣམས། རྒྱལ་བའི་བཀའ་དྲི་མེད་དང་། རྒྱན་དྲུག་རྗེས་འབྲངས་དང་བཅས་པའི་
གཞུང་བཟང་པོ་སྔ་འགྱུར་འདི་ཙམ་གདའ་བས། ཐོས་བསམ་དེ་ལ་བྱས་པས་ཆོག་གི །གཞན་ཟེར་རྗེས་བརྗོད་ལ་དགའ་
བ་ཙམ་གྱིས་ཅི་བྱ་སྟེ། བླ་མ་དང་ལྷག་པའི་ལྷ་དང་དམ་པའི་གཞུང་གི་སྣང་བ་དང་རྟག་ཏུ་འགྲོགས་པར་མཛོད་ཅིག །
ཅེས་སོ། །གཉིས་པ་དེ་ཉིད་བརྒལ་བརྟགས་ཀྱི་སྒོ་ནས་གཏན་ལ་དབབ་ཚུལ་ནི། དོགས་སེལ་ལས། ཉན་རང་ལ་ཆོས་་་་་
བདག་མེད་རྟོགས་པ་ཡོད་མེད་ཐད། རང་རྒྱུད་པའི་ལུགས་ལ་འཁོར་བ་སྤོང་བ་ལ། འཁོར་བའི་རྩ་བ་སྤོང་མི་དགོས་་་་་
པར་འདོད་ཅེས་པ་འདི་ཅི་ཞིག །ས་བོན་དྲུང་ནས་མ་ཕྱུང་བར་འཁོར་བ་ལྡོག་པའི་ཚུལ་ཤིང་རྟ་ཆེན་པོའི་ལུགས་ག་ལ་་
ཡིན། ཡང་གང་ཟག་བདེན་མེད་དུ་རྟོགས་ན་ཆོས་ཅན་ཀུན་བདེན་མེད་དུ་རྟོགས་ནུས། དེ་མ་ནུས་ན་ཤེས་བྱའི་གྲངས་་
བཞིན་རྟོགས་དགོས་པས་ཐུག་མེད་དུ་འགྱུར་རོ་ཟེར། འདི་རྣམ་པར་འཁྱམས་ཏེ། ཆོས་གང་ཡང་རུང་བའི་སྟེང་དུ་་་་
དགག་སྒྲུབ་ལས་འདས་པ་རྣམས་གྲངས་མིན་པའི་སྤྲོས་བྲལ་སྟོང་པ་ཉིད་མཐོང་ན། དངོས་གཅིག་དངོས་པོ་ཀུན་གྱི་དེ་་
བཞིན་ཉིད་ཡིན་པས། ཆོས་ཀུན་གྱི་དེ་ཉིད་མཐོང་ནུས་ཏེ། གཅིག་གི་སྟོང་ཉིད་གང་ཡིན་པ། །དེ་ནི་ཀུན་གྱི་སྟོང་ཉིད་ཡིན། །
།ཞེས་གསུངས་པ་ལྟར་རོ། །ཉན་ཐོས་ཀྱི་བདག་མེད་མཐོང་བ་ནི། གང་ཟག་རང་བཞིན་མེད་པར་རྟོགས་པའི་རྣམ་་་་་
གྲངས་པ་མེད་པར་དགག་པའི་སྟོང་པ་ཉེ་ཚེ་བ་ཙམ་མཐོང་བས། ཆོས་ཐམས་ཅད་བདག་མེད་དུ་མཐོང་ག་ལ་ནུས་ཏེ།
གྲུབ་མཐའི་རིམ་པ་སྣ་ཚོགས་བཞིན་སྟེ། ཉན་རང་འཕགས་པའི་རྟོགས་རིགས་གསུམ་མངོན་རྟོགས་རྒྱན་ན་གསུངས་པ་
བཞིན་ནོ། །དེ་རང་རྒྱུད་པའི་ལུགས་ཡིན་ལ་རིགས་པས་དཔྱད་ན་མི་འཐད་པའི་ཕྱིར་ཁས་མི་ལེན་ནོ་སྙམ་ན། ཀ་ཡེ་་་་
བཞིན་བཟང་རིགས་པ་དེ་བརྗོད་ཅིག །ཁོ་ཡིས་སྨྲས་པ། ཉན་ཐོས་པས་རགས་པ་རྣམས་མི་བདེན་པར་ཆ་མེད་ཙམ་དུ་་
284
•-



，
LIT
རྟོགས་པ་དང༌། རང་རྒྱལ་གྱིས་གཟུང་ཡུལ་རྡུལ་ཆ་མེད་ཀྱང་མེད་པར་རྟོགས་པ་དང་། སེམས་ཙམ་པས་གཟུང་འཛིན་
གཉིས་སྟོང་དུ་རྟོགས་པ་འདིས་དབུ་མ་ནས་བཤད་པ་ལྟར་གྱི་བདེན་སྟོང་རྟོགས་པ་མིན་ནོ་ཞེས་ཟེར། དེ་ལྟ་ན་ཁྱོད་ལ་
འདི་འདྲི་སྟེ། རགས་པ་དང་གཟུང་ཡུལ་མ་གྲུབ་པར་དཔྱད་པའི་རིགས་པ་དེ་དག་གྲུབ་མཐའ་འོག་མ་དང་གོང་མའི་
ཐུན་མོང་ཡིན་ཞིང་། སྔ་མས་རྟོགས་ཟིན་ལ་ཕྱི་མས་སྐྱེད་འདོན་རྒྱུ་ཡང་མེད། སྔ་མས་བཞག་པ་ཕྱི་མས་མི་བཤིག་པར་་་
རྟེན་གྱིས་སྔ་མའི་མ་རྟོགས་པའི་ཆ་གོང་མས་སུན་ཕྱུང་བ་ཡིན་ནམ་མིན། ཡིན་ན་ནི་རགས་པ་བདེན་པར་མ་གྲུབ་པར་
རྟོགས་པ་ཙམ་ལ་གོང་འོག་ཁྱད་མེད་ལ། མིན་ན་ནི་གྲུབ་མཐའ་འོག་མའི་སྐབས་སུ་རགས་པ་མ་གྲུབ་པར་དཔྱད་པའི་
རིགས་པ་དེ་ལས་ལྷག་པའི་དབུ་མའི་སྒྲུབ་ཚུལ་དེ་སྨྲ་བར་བྱ་དགོས་སོ། །གལ་ཏེ་ཆ་མེད་འགོག་པའི་རིགས་པ་དེ་ཡིན་ནོ་
ཟེར་ན། དེ་ཉིད་ཕྲ་མོའི་འགོག་པའི་རིགས་པ་ཡིན་གྱི་རིགས་པ་སྔ་ནས་བཀག་ཟིན་པའི་ཕྱིར་དགག་ཅི་དགོས། དགོས་
ནི་ཐུག་མེད་དུ་འགྱུར་རོ། །གཞན་ཡང་ཆ་མེད་མ་གྲུབ་པར་རང་རྒྱལ་གྱིས་ཀྱང་རྟོགས་ནུས་ན་དེ་དབུ་མའི་སྐབས་ནས་་
བཤད་པའི་ཆ་མེད་མ་གྲུབ་པར་རྟོགས་ཚུལ་དང་ཁྱད་ཅི་ཞིག་ཡོད། གལ་ཏེ་རྡུལ་ཆ་མེད་ལ་ཕྱོགས་ཆ་བརྟགས་པ་དེས་ས་
གྲུབ་པར་རྟོགས་ཀྱང་ཆ་མེད་བདེན་མེད་དུ་རྟོགས་པའི་གོ་མི་ཆོད་ན་དབུ་མའི་སྐབས་ཀྱི་ཆ་མེད་ལ་དཔྱད་པ་དེས་ཀྱང་
གོ་མི་ཆོད་དེ། དེ་གཉིས་རིགས་པ་ཚུལ་གཅིག་པ་ཡིན་པའི་ཕྱིར་རོ། །རྣམ་ཤེས་བདེན་མེད་མ་ཤེས་ཕན་ཆད་རྡུལ་བདེན་
མེད་མི་ཤེས་པའི་ཤེས་བྱེད་ཅི་ཞིག་ཡོད་དེ། བ་ལང་ལ་དམིགས་པའི་ཚད་མས་བ་ལང་ཁེགས་ཀྱི། རྟ་ཡོད་པ་མ་བ་ལང་མི་
ཁེགས་པར་ག་ལ་འགྱུར། ཆོས་གཞན་བདེན་མེད་དུ་མ་ཤེས་པས་འབྲེལ་མེད་གཞན་བདེན་མེད་དུ་མཐོང༌ཐབས་མེད་ན།
བུམ་སོགས་ཡོད་པའི་ཕྱིར་གཙོ་བོ་སོགས་ནམ་ཡང་མི་ཁེགས་པར་ཐལ་ལོ། །ཁྱོད་ཀྱི་ཞེ་འདོད་འདི་ལྟ་ན། གྲུབ་མཐའ་
འོག་མའི་རང་ལམ་ན་རྣམ་གྲོལ་གྱི་སྒོར་གྱུར་པའི་ལམ་མེད་ངེས་སུ་སོང་བས། གྲུབ་མཐའ་དེའི་རང་ལམ་ཁོ་ན་ལ་ཞུགས་
པའི་གང་ཟག་ལ་རང་ལམ་དེས་ནམ་ཡང་ཐར་པ་མི་ཐོབ་ལ། ཐལ་འགྱུར་གྱི་གཞུང་ནི་ངེས་མ་ཐོས་མ་བསམས་མ་མོས་
བཞིན་དུ་རྟོགས་པར་ལྟ་ག་ལ་འགྱུར། དེས་ན་གྲུབ་མཐའ་འོག་མ་གསུམ་གྱི་རང་ལམ་ནས་ཐར་པ་མེད་ཅེས་སྨྲ་བའི་
སྔགས་ཀྱི་རྩ་ལྟུང་འདི་ཁྱོད་ལ་དགེ་བའི་བཤེས་གཉེན་སུ་ཞིག་གིས་བསླབས། ” ཡང་ཆ་མེད་འགོག་པའི་རིགས་པས་རྡུལ་་
ཕྲན་ཆ་མེད་ཤེས་བྱ་ལ་མི་སྲིད་ཅིང་། ཆ་བཅས་ཡིན་ནོ་ཞེས་ཟེར་བ་ལ། སྨྲས་པ། ་ཆ་མེད་མེད་ན་ཆ་བཅས་ཀྱང་མི་སྲིད་་
དོ་ཞེས་སྨྲས་ན་ཅི་ཟེར། ཆ་མེད་མེད་ཀྱང་ཆ་བཅས་ཡོད་དེ། ཆ་མེད་མི་སྣང་ཞིང་ཆ་བཅས་སྣང་བའི་ཕྱིར་ཟེར་ན་ཆ་་་
བཅས་ཀྱི་རྩོམ་གཞི་ཕྲ་བ་ཡོད་དམ་མེད། ཡོད་ན་དེའི་རྩོམ་གཞི་ཡང་ཚ་བཅས་ལས་འོས་པས་རྡུལ་ཕྲན་ཐུག་མེད་དུ་་་་
འགྱུར་བའི་ཕྱིར་རྩ་འཇག་གཅིག་གི་རྡུལ་གྱི་གྲངས་ཀྱང་མཐའ་མི་ཆོད་པར་འགྱུར་དགོས་ན། གང་གཱའི་ཀླུང་གི་རྡུལ་ལ་
སོགས་པ་མདོ་ལས་གྲངས་ཀྱི་ཁྱད་པར་གསུངས་པ་དེ་ཀུན་མི་འཐད་པར་འགྱུར་རོ། །དེ་ལྟ་ན་གཟུགས་ཆེན་པོ་དང་ཆུང་
ངུའི་རྡུལ་ལ་མང་ཉུང་གང་གིས་འཇོག་སྨྲ་བར་བྱ་དགོས་སོ། །དེས་ན་གཤིས་ལ་ཆ་བཅས་ཆ་མེད་གཉིས་ཀ་མ་གྲུབ་ཀྱང་
ལྕགས་རྡུལ་ལ་སོགས་པའི་རྣམ་བཞག་མདོ་དང་བསྟན་བཅོས་ན་བཤད་པ་འདི་སུས་དགག་ཞུས་པ་མི་འདྲའོ། །དེ་དག་
ནི་ཞར་བྱུང་མཚར་སྐྱེད་ཙམ་ཡིན་གྱི་དོན་ལ་ཆ་མེད་ཡོད་ཀྱང་རུང་མེད་ཀྱང་རུང་རིགས་པ་ཆེ་བཅས་སུ་བསིལ་བའི་་ས་
285



，4.
རིགས་པ་དེས་རགས་པ་བདེན་མེད་དུ་ཅིས་མི་རྟོགས། མ་རྟོགས་ན་དབུ་མས་ཀྱང་བདེན་སྟོང་མི་རྟོགས་པར་མཚུངས་་
ཞེས་བསྒྲེས་ན་རྟོགས་པར་བྱིས་སྒྲུབ། རིག་པའི་སྒོ་ནས་ངེས་པའི་ཕྱིར་སྙམ་ན། གྲུབ་མཐའ་འོག་མ་འདི་དག་གིས་ཀྱང་
རང་རང་གི་རྟོགས་བྱ་རིགས་པ་དེའི་སྒོ་ནས་ངེས་པ་ལ་ཁྱད་མེད་དོ། །དཔེར་ན་སེམས་ཙམ་རྣམས་རྫུན་པས་འདོད་པ་་
ལྟར་ཕྱི་རོལ་གྱི་སྣང་བ་འདི་རྣམས་མཁའ་ལ་སྐྲ་ཤད་ཀྱི་སྣང་བ་ལྟར་ཕྱི་དོན་དང་ནང་གི་ཤེས་པ་གང་དུ་མ་གྲུབ་པར་་་་
མེད་བཞིན་སྣང་བ་ཡིན་པར་ཕྱོགས་ཆ་བརྟགས་པའི་རིགས་པ་སོགས་ཀྱིས་ངེས་པ་བསྐྱེད་དེ་གོམས་ན་གོམས་པ་རབ་ཀྱི་
མཐར་ཐུག་པའི་གསལ་སྣང་འབྱུང་བ་ཡོད་དོ། །མ་རིག་པ་གོམས་པས་མི་རྟག་པ་མངོན་སུམ་རྟོགས་པ་ཡོད་པ་བཞིན་ནོ། །
དེས་ཕྱི་དོན་མེད་པར་མ་མཐོང་ན་ནམ་མི་རྟོགས་ན་ཆོས་ཐམས་ཅད་རང་བཞིན་མེད་པར་ཤེས་ནས་གོམས་ཀྱང་མངོན་
ནམ་མི་རྟོགས་པར་འགྱུར་རོ། །དེས་ན་ཆོས་གང་དང་གང་ཡིན་ཀྱང་དོན་དམ་དཔྱོད་པའི་རིགས་པས་བདེན་པར་མ་་་
གྲུབ་པར་ངེས་པ་བཞིན་གོམས་པར་བྱས་ན། དེ་དང་དེ་ལ་གསལ་སྣང་ཐོབ་པ་ཡོད་པས་ན་ཐེག་པ་རང་རང་གི་རྟོགས་་
རིགས་མི་འདྲ་བ་འཐད་པར་ཤེས་པར་བྱའོ། །ཡང་མདོ་སྡེ་པས་སྤྱི་མཚན་རང་བཞིན་མེད་པར་རྟོགས་པ་དེ། སྤྱི་མཚན་
ལ་རང་མཚན་མངོན་ནམ་མཐོང་དུ་མེད་པོ་བྱེད་དམ། དབུ་མ་པ་ལྟར་རང་བཞིན་མེད་པ་ལ་བྱེད། དང་པོ་ལྟར་ན་མི་་
འཐད་དེ་ཞེས་སོགས་ཟེར་བ་ནི་རྣམ་པར་འཁྱམས་ཏེ། སྤྱི་མཚན་དོན་བྱེད་མི་ནུས་པའི་ཆ་ནས་བཏགས་པ་དང་། རང་
མཚན་དོན་བྱེད་ནུས་པའི་རྫས་ཡོད་ལ་བཞེད་པ་ལ། དབུ་མ་ལྟར་གྱི་ཞེས་སྦྱར་བ་ལ་དོན་དང་དྲི་རྒྱུ་ཅི་ཡོད། བློ་ངོར་་་་་
སྣང་བའི་བུམ་པའི་དོན་སྤྱི་ནི་བུམ་པ་མ་ཡིན་ལ། བུམ་པའི་རང་མཚན་དང་སྣང་བཏགས་གཅིག་ཏུ་ཞེན་པའི་བློ་ཞིག་་་་
ཡིན་པས་དེ་དབུ་མའི་རང་བཞིན་མེད་པ་དང་འདྲ་ཞེས་སུས་ཀྱང་སྨྲས་པ་མེད་ན། རང་ལ་རང་གིས་ཅོ་འདྲི་བར་ཟད་དོ།།
།འདིར་དོན་སྨྲ་སྡེ་གཉིས་ཀྱིས་བདག་མེད་དང་། གཟུགས་དབུ་བ་རྡོས་པ་ལྟ་བུ་ལས་རིལ་པོ་གཅིག་པུའི་རྣམ་པར་མ་་་་
གྲུབ་པ་སོགས་རྟོགས་པ་ཡིན་ལ་དེ་ལྟར་རྟོགས་པའི་ཆ་ནས་གང་ཟག་གི་བདག་མེད་ལྟ་བུ་ལ། ཐེག་ཆེན་དང་ཉན་ཐོས་་
མི་མཐུན་པར་རྩོད་པ་གང་ན་མཐོང་། འོག་མ་རང་གིས་མ་རྟོགས་པའི་ཆོས་ཐམས་ཅད་རང་བཞིན་མེད་པ་ལ་རྩོད་པ་་
ཡིན་ན་དབུ་མའི་གཞུང་ནས་བཤད་པའི་བདེན་སྟོང་རྟོགས་ན་རྩོད་དོན་མེད་ཟེར་བ་ཕྱོགས་སྔ་མ་སོགས་པའི་འབྲེལ་བ་
མེད་ཁོ་ནའོ། །ཡང་སེམས་ཙམ་པས་གཟུང་བ་མེད་པར་རྟོགས་པ་དེ་གཟུང་བ་ཕྱི་དོན་དུ་མེད་པར་རྟོགས་པ་ཡིན་གྱི་་་༌་
དབུ་མ་བཤད་པ་ལྟར་གཟུང་བ་རང་བཞིན་མེད་པས་ན་རྒོལ་བ་པོའི་ཐལ་བ་འབྲེལ་མེད་ཡིན་ནོ་ཞེས་ཟེར་བ་ནི་་་་་་
བརྟགས་བ་སྟེ། སེམས་ཙམ་པས་གཟུང་བ་གཟུགས་ལ་སོགས་པར་སྣང་བ་ཐམས་ཅད་སྣང་ཡང་དེ་ལྟར་མ་གྲུབ་པ་སྒྱུ་མ་
རྨི་ལམ་ལྟར་ཤེས་པས་ཕྱི་དོན་བདེན་མེད་དུ་ཤེས་པའི་གོ་མི་ཆོད་ན། དབུ་མས་ཀྱང་གཟུགས་སྒྱུ་མ་ལྟ་བུ་རྨི་ལམ་ལྟ་བུ་་་
ཞེས་སོགས་སུ་ཤེས་ཀྱང་བདེན་སྟོང་རྟོགས་པའི་གོ་ག་ལ་ཆོད། སེམས་ཙམ་པས་གཟུང་བ་ཕྱི་དོན་དུ་མེད་པར་རྟོགས་ན།
ཕྱི་དོན་ཞེས་པ་དེ་བདེན་པར་གྲུབ་པར་འདོད་དམ་མི་འདོད། འདོད་ན་ཕྱི་དོན་མི་ཁེགས་ལ་མི་འདོད་ན་ཕྱི་དོན་བདེན་
མེད་དུ་མ་ཤེས་པའི་རྒྱུ་མཚན་འགོད་པ་དོན་མེད་དོ། །དེའི་ཕྱིར་དབུ་སེམས་གཉིས་ཕྱི་དོན་ཡོད་མེད་ལ་མི་རྩོད་ཀྱང་།
རྣམ་ཤེས་བདེན་པར་གྲུབ་མ་གྲུབ་ལ་རྩོད་པ་ཡིན་ནོ། - །སྤྱིར་ཉན་ཐོས་སྡེ་པས་བཏགས་ཡོད་དང་། ་དབུ་མས་རྟོག་་་་༌་
286



བཏགས་ཙམ་དུ་འདོད་པའི་བཏགས་ཡོད་མི་འདྲ་བ་བདེན་ཀྱང་། ཁྱོད་ཀྱིས་ཉན་ཐོས་སྡེ་པས་རྒྱུན་སོགས་བརྟགས་ཡོད་
དུ་འདོད་པ་དེ་རྣམས་དོན་དམ་པར་མེད་པའི་དོན་ཡིན་ན། ལས་ལམ་རྫོགས་པ་རྒྱུན་ལ་འཇོག་པས་ན་དབུ་མ་པ་ལ་་་་་
ལས་འབྲས་མི་འཐད་པར་རྩོད་པ་དོན་མེད་དོ་ཞེས་སྨྲས་པ་ནི་དཔྱད་པར་བྱ་སྟེ། ལས་རྒྱུ་འབྲས་འགྲོ་འོང་ལ་སོགས་པ་་
ཐམས་ཅད་སྐད་ཅིག་ལ་བཞག་གི་མི་ནུས་ལ་རྒྱུན་ལ་འཇོག་པ་ཡིན་ཀྱང་། རྒྱུན་གྱི་རྩོམ་གཞི་སྐད་ཅིག་མ་ཉིད་མེད་ན་དེ་
དག་མི་འཐད་ཅེས་རྩོད་པ་ཡིན་གྱི། རྒྱུན་དང་རགས་པ་དོན་དམ་པར་མེད་ན་མི་འབད་ཅེས་རྩོད་པ་ག་ལ་ཡིན་ཏེ་རྒྱུན་
དང་རགས་པ་འདི་བས་ཀྱང་ཀུན་རྫོབ་ཏུ་འདོད་པ་མིན་ནམ་སྙམ་སྟེ། གང་ལ་བཅོམ་དང་བློ་ཡིས་གཞན། །བསལ་ན་དེ་
བློ་མི་འཇུག་པ། །བུམ་ཆུ་བཞིན་དུ་ཀུན་རྫོབ་ཏུ། །ཡོད་དེ་དོན་དམ་ཡོད་གཞན་ནོ། །ཞེས་འདོད་པའི་ཕྱིར། འདིས་ཀུན་་་
རྫོབ་ཏུ་འདོད་ཀྱང་དབུ་མའི་ཀུན་རྫོབ་དང་མི་འདྲ་སྟེ་བདེན་གྲུབ་ཏུ་འདོད་དོ་ཟེར་ན། རྒྱུན་བདེན་གྲུབ་ཏུ་འདོད་ན་ཕྲ་
བ་སྐད་ཅིག་གིས་མི་རྟག་པ་རྟོགས་ཚུལ་མེད་ལ། རགས་པ་རིལ་པོ་བདེན་གྲུབ་ཏུ་འདོད་ན་རྟག་གཅིག་རང་དབང་ཅན་
གྱི་བདག་མེད་པར་རྟོགས་ཚུལ་མེད་དོ། །རྒྱུན་གྱིས་རྟག་པ་དང་། རགས་པ་གཅིག་པུར་གྱུར་པའི་ཕུང་པོ་དེ་བདག་ཡིན་
པ་ལ་རིགས་པས་གནོད་པ་གང་ཡང་སྟོན་ཚུལ་མེད་དོ། །དེས་ན་རྟག་བདག་སོགས་མེད་པར་ཤེས་སོ་ཞེས་ཀྱང་སྨྲ་བར་་
མ་བྱེད་ཅིག །གལ་ཏེ་བདག་སོགས་མེད་པར་ནི་ཤེས་ཀྱང་། བདེན་པ་མེད་པར་མ་ཤེས་སོ་སྙམ་ན་རྟག་བདག་མེད་ཀྱང་
བདེན་པར་ཡོད་ལས་ཆེ་སྙམ་པའི་གང་ཟག་ཞིག་སྲིད་དགོས་ན་དེ་སུ་ཡིས་བཞག་པའི་གྲུབ་མཐའ་ཡིན་སྨྱོས་ཤིག །འདི་
རྣམས་གནས་སུ་འདུག་པས་དེ་ལྟར་བཅད་པའང་དོན་ཡོད་དོ། །ཉན་ཐོས་སྡེ་པས་རྒྱུན་དང་རིགས་པ་ཙམ་བདེན་མེད་
ཤེས་ཀྱང་དེས་ཆོས་ཐམས་ཅད་བདེན་མེད་དུ་ག་ལ་ཤེས་ཏེ། རྒྱུན་དང་རགས་པའི་རྩོམ་གཞི་སོགས་བདེན་པར་འདོད་་
པས་ན། ཐལ་བ་རང་ལ་མི་མཚུངས་སོ། །འཛིན་པ་བདེན་སྨྲའི་རང་རྒྱལ་དང་སོགས་ཀྱི་ཚིགས་བཅད་རྩོམ་པ་པོ་ནི། བུ་་
སྟོན་ཆེན་པོ་ཡིན་པས་དེ་ལ་སེམས་ཙམ་པའི་ལུགས་ཁོང་དུ་མ་ཆུད་པའི་བླུན་པོ་ཕྲག་དོག་ཅན་ཞིག་གིས་སྨྲས་པས་སྙིང་
པོ་ཅི་ཡང་མེད་ཅེས་སྨྲ་བ་ཁྱོད་རང་སྤྱི་བརྟོལ་ཆེས་པ་ཏེ། དབྱིག་གཉེན་གཉིས་པ་ཞེས་ཡོངས་སུ་གྲགས་པས་ན་དེ་ཙམ་་
སྨྲ་བ་དེ་ནི་རང་ཕྲག་དོག་ཡོད་པ་མིན་ནམ་སྙམ། ཡང་ཐལ་འགྱུར་བའི་ལུགས་ལ་ཉན་རང་གི་ཆོས་བདག་མེད་རྟོགས་་་་
པར་སྒྲུབ་པ་ལ། ཟླ་བའི་ཞབས་ཀྱིས་རིགས་པ་གསུམ་བཀོད་པའི། དང་པོ་ཉན་རང་གིས་ཆོས་ཀྱི་བདག་མེད་མ་རྟོགས་་
ན་ས་དང་པོ་པས་ཀྱང་ཟིལ་གྱིས་གནོན་རིགས་ཏེ། དངོས་པོ་རང་བཞིན་མེད་པར་ཡོངས་སུ་ཤེས་པ་དང་བྲལ་བའི་ཕྱིར།
འཇིག་རྟེན་པའི་འདོད་ཆགས་དང་བྲལ་བ་ལྟར་སེམས་དང་པོ་བསྐྱེད་པའི་སེམས་དཔས། རང་གི་བློས་རྣམ་པར་དཔྱད་
པས་ཀྱང་ཟིལ་གྱིས་ནོན་པར་འགྱུར་རིགས་ན། དེ་ལྟར་མིན་པར་མདོ་ལས་གསུངས་པ་བཀོད་པའི་དགོངས་པ་ནི་ཁྱོད་
ལྟར་མ་ཡིན་ཏེ། དངོས་པོ་རང་བཞིན་མེད་པར་ཡོངས་སུ་ཤེས་པ་དང་བྲལ་བའི་ཕྱིར། འཇིག་རྟེན་པའི་འདོད་ཆགས་་་
བྲལ་བ་ལྟར་ཞེས་འདིས་གསལ་བར་ཤེས་ཏེ། ཆེས་རགས་པ་དང་རྒྱུན་ལ་སོགས་པ་མི་བདེན་པར་ཤེས་པའི་ཆོས་བདག་
མེད་པའི་ཆ་ཉེ་ཚེ་བ་ལ་མ་བརྟེན་པར་གང་ཟག་གི་བདག་རང་བཞིན་མེད་པར་ཁོང་དུ་མི་ཆུད་ལ་དེ་ལྟར་དངོས་པོའི་་
རང་བཞིན་ཤེས་པ་དང་བྲལ་ན། རྟག་བདག་སོགས་མེད་པར་ཤེས་ཀྱང་དེས་ངར་འཛིན་ལྷན་སྐྱེས་མི་སྤོང་བས་ཕྱི་རོལ་
287



པའི་ཆགས་བྲལ་བཞིན་དུ་འགྱུར་ལ་དེ་ལྟར་ན་འཕགས་པར་ཡང་མི་འགྱུར་བའི་ཕྱིར། ས་དང་པོར་བདེན་པ་མཐོང་་་་་
བས་བློ་ཡི་སྒོ་ནས་ཟིལ་གྱིས་གནོན་རིགས་སམ་ཞེས་སོ། །རིགས་པ་གཉིས་པ་དེ་ལྟ་ན་ཕྱི་རོལ་པ་བཞིན་དུ་ཁམས་གསུམ་
ན་སྤྱོད་པའི་ཕྲ་རྒྱས་མི་སྤོང་བའང་གནད་དེ་ལ་ཐུག་ཅིང་། རིགས་པ་གསུམ་པ་གཟུགས་ལ་སོགས་པ་རང་གི་ངོ་བོ་ལ་་་
དམིགས་པ་ཕྱིན་ཅི་ལོག་ཏུ་གྱུར་པའི་ཕྱིར་གང་ཟག་གི་བདག་མེད་མི་རྟོགས་སྟེ་བདག་ཏུ་གདགས་པའི་གཞི་ཕུང་པོ་ལ་
དམིགས་པའི་ཕྱིར་རོ། །ཞེས་པའང་གཟུགས་ལ་སོགས་པ་རང་གི་ངོ་བོ་ལ་ཕྱིན་ཅི་ལོག་ཏུ་གྱུར་པ་ནི་རིལ་པོ་དང་རྟག་་་་
པར་འཛིན་པ་ཡིན་ལ། དེ་རིལ་པོ་དང་རྟག་པར་དམིགས་བཞིན་ཏུ་བདག་མེད་མཐོང་མི་ཤེས་ཏེ། རྟག་པ་དང་གཅིག་
པུའི་རྣམ་པར་གཟུང་བའི་བདག་དེ་དང་མི་འགལ་བས་ན་བདག་ཏུ་གདགས་པའི་གཞི་ཕུང་པོ་རྟག་གཅིག་ཏུ་འཛིན་
པའི་ཕྱིར་རོ་ཞེས་གསུངས་པ་སྟེ། དེ་ཡང་རིན་ཆེན་ཕྲེང་པ་ལས། ཇི་སྲིད་ཕུང་པོར་འཛིན་ཡོད་པ་སོགས་ཀྱི་ལུང་དང་།
འཇུག་ལས་ཀྱང་དེ་ལྟར་རིགས་པས་བསྒྲུབ་པར་མཛད་ཀྱི་ཕུང་པོ་ཆ་མེད་དུ་ཤིག་ཕན་ཆོད་དུ་མ་དང་མི་རྟག་པ་ད་་་་་
དམིགས་ནས་ངར་མི་འཛིན་ཏེ། འཛིན་ན་བདག་དུ་མ་དང་མི་རྟག་པར་ཡང་འཛིན་དགོས་ལ། དེའི་ཆ་རེ་རེ་དམིགས་་
ཀྱིས་བཀར་ནས་བདག་གོ་སྙམ་དུའང་མི་རྟོག་གོ །དེ་ལྟར་མི་འཛིན་ཀྱང་དུ་མའི་ཆ་ཚོགས་པ་ནི་ཡོད་པས་དེས་ངར་་་་་་
འཛིན་མི་ལྡོག་སྙམ་ན། རྣམ་བདུན་ཤིང་རྟའི་རིགས་པ་ཁོ་ནས་གང་ཟག་གི་བདག་མེད་གཏན་ལ་ཕེབ་མི་ནུས་པར་་་་་
འགྱུར་ཏེ། དེ་ནི་ཕུང་པོ་དུ་མ་དང་མི་རྟག་པའི་ཚུལ་ལས་བརྩམས་པའི་རིགས་པ་ཤ་སྟག་ཡིན་པའི་ཕྱིར། གཞན་ཡང་་་་
ཉན་རང་དགྲ་བཅོམ་པའི་རྒྱུད་ལའང་ལྷག་བཅས་ཀྱི་ཚེ་ངར་འཛིན་མི་ལྡོག་པར་ཐལ་ཏེ། ཕུང་པོའི་ཚོགས་པ་སྣང་བ་་་
ཉིད་མ་ལོག་པའི་ཕྱིར། ཕུང་པོར་སྣང་ཡང་བདེན་པར་མ་བཟུང་ན་ངར་འཛིན་མི་སྐྱེ་སྙམ་ན། རྡུལ་ཕྲན་ཚོགས་པར་་་་་
སྣང་ཡང་དེ་ལ་བདག་མེད་པར་མཐོང་ན་ངར་འཛིན་མི་སྐྱེ་བ་མཚུངས་ཏེ། ཐག་པར་སྣང་ཡང་སྦྲུལ་མེད་པར་ཤེས་པ་་་
བཞིན་ནོ། །ཡུལ་ཅན་བློས་བཟུང་བ་དེ་དང་མཚན་ཉིད་མི་མཐུན་པའི་སྒོ་ནས། ཐག་པ་ལ་སྦྲུལ་མེད་པ་ལྟར་ཕུང་པོ་ལ་་
བདག་མེད་པར་རྟོགས་ནུས་ཀྱི། འཁྲུལ་པའི་སྒྲོ་འདོགས་པའི་གཞི་མ་ལོག་ཚུན་ཆད་སྒྲོ་བཏགས་དེ་མི་ལྡོག་ན་ཐག་པ་མ་
ལོག་བར་དུ་སྦྲུལ་འཛིན་མི་ལྡོག་པར་འགྱུར། འོ་ན་ཆ་མེད་གཉིས་པོ་བསགས་པ་ཙམ་ལ་གཟུགས་རགས་པར་སྒྲོ་་་་
བཏགས་པ་ཙམ་དུ་ཉན་ཐོས་སྡེ་པས་ཀྱང་འདོད་ན། དེ་དབུ་མས་སྒྲུབ་ཅི་ལ་དགོས་སྙམ་ན། ཆོས་བདག་མེད་ལ་རྩོད་པ་
བྱེད་པའི་ངོར། གཟུགས་རགས་པ་དབུ་བ་རྡོས་པ་ལྟ་བུ་ལ་སོགས་པ་ཁྱེད་ལ་གྲགས་པ་འདི་ཡང་ཆོས་བདག་མེད་ཉེ་ཚེ་་
བ་ཡིན་ལ་འདི་ལ་མ་བརྟེན་པས་གང་ཟག་གི་བདག་མེད་ཀྱང་རྟོགས་མི་ནུས་པས་ཆོས་ཀྱི་བདག་མེད་ལ་རྩོད་པ་དོན་
མེད་ཅེས་བསྟན་པའི་ཆེད་དུའོ། །ཡང་ཁོ་ན་རེ། ཡང་ཉན་རང་ལ་ཆོས་བདག་མེད་ཡོད་པར་སྒྲུབ་པའི་རིགས་པ་ཐམས་
ཅད་ཀྱི་གཙོ་བོ་ཕུལ་དུ་བྱུང་བ་ནི། བདེན་འཛིན་ལ་མ་རིག་པས་ཁྱབ་ལ། མ་རིག་དེ་ཡང་རྟེན་འབྲེལ་ཡན་ལག་བཅུ་་་་་
གཉིས་ཀྱི་ཐོག་མའི་མ་རིག་པ་ཉོན་མོངས་ཅན་དེ་ཡིན་པ་འདི་ཡིན། ཞེས་ཟེར། བདེན་འཛིན་ལ་མ་རིག་པས་ཁྱབ་ཀྱང་།
བདེན་འཛིན་ཡིན་ན་རྟེན་འབྲེལ་བཅུ་གཉིས་ཀྱི་དང་པོར་གྱུར་པའི་མ་རིག་པ་ཉོན་མོངས་ཅན་ཡིན་པས་ཁྱབ་པ་ཅི་་་་
ཡིས་འགྲུབ་སྟེ་མི་འགྲུབ་བོ། །ཁོ་ན་རེ་སྟོང་ཉིད་བདུན་ཅུ་པ་དང་བཞི་བརྒྱ་པ་རྩ་འགྲེལ་དང་འཇུག་འགྲེལ་སོགས་ལས།
288



དངོས་པོ་ལ་ལྷག་པར་སྒྲོ་འདོགས་པའི་མ་རིག་པ་ལོག་པས་འཁོར་བ་ལྡོག་པར་གསུངས་པའི་ལུགས་རྣམས་དྲངས་ནས་
དེའི་ཕྱིར་བདེན་འཛིན་ཉོན་མོངས་ཅན་ཡིན་ནོ་ཞེས་ཟེར། དེ་འདྲེའི་ལུང་གང་ཡིན་ཀྱང་མ་རིག་པ་ལྡོག་ན་འཁོར་བ་་་
ལྡོག་པར་གསུངས་པ་ནི་སྤྱིར་བསྟན་པ་སྟེ། མ་རིག་པ་མེད་ན་འཁོར་བ་ཅིའི་ཕྱིར་མི་ལྡོག །མ་རིག་པས་དངོས་པོ་ལ་སྒྲོ་་
བཏགས་པ་ལས་རྟེན་འབྲེལ་ཡན་ལག་བཅུ་གཉིས་ཀྱི་ཚུལ་དུ་འཁོར་བ་འགྲུབ་པ། གཞུང་སྤྱི་ལས་གྲགས་པ་སུས་ཀྱང་་་་
ཁས་ལེན་མོད། དངོས་པོ་ལ་ལྷག་པར་སྒྲོ་འདོགས་ལུགས་ལ་གང་ཟག་ཏུ་སྒྲོ་འདོགས་པ་དང་། ཆོས་སུ་སྒྲོ་འདོགས་པ་་་
གཉིས་ཡོད་པའི་དང་པོ་ནི་ཉོན་མོངས་ཅན་གྱི་མ་རིག་པ་རྟེན་འབྲེལ་བཅུ་གཉིས་ཀྱི་ཐོག་མར་གྱུར་པ་ཡིན་ཞིང༌། དེས་་
ཉོན་སྒྲིབ་གཞན་ཀུན་ཀྱང་སྐྱེད་ལ། ཕྱི་མ་ནི་ཉོན་མོངས་ཅན་མིན་པའི་མ་རིག་པ་ཤེས་སྒྲིབ་ཀྱི་རྩ་བ་ཡིན་ཅིང་། མ་རིག་
པ་དེ་གཉིས་ཀ་ལའང་ཉོན་མོངས་ཞེས་པའི་མིང་སྤྱིར་འཇུག་ཀྱང་། ཉོན་ཤེས་གཉིས་ཀྱི་ཟླས་ཕྱེ་བའི་ཉོན་མོངས་ཅན་་་་་
མིན་པའི་མ་རིག་པ་ལ་མི་འཇུག་པ་སོགས་འདི་འདྲའི་ཚུལ་མཐའ་ཡས་པ་སྐབས་འདི་ཙམ་དུ་མ་ཟད་ཐམས་ཅད་ལ་་་
སྦྱར་དུ་ཡོད་ན་འདི་འདྲའི་ལུང་གིས་མ་རིག་ཡིན་ཚད་འཁོར་བའི་རྩ་བར་ཅིའི་ཕྱིར་འགྲུབ། གལ་ཏེ་བདེན་འཛིན་ལ་་་་
ཉོན་མོངས་ཅན་གྱི་མ་རིག་པས་ཁྱབ་ཅིང་། དེའི་བག་ཆགས་ཤེས་སྒྲིབ་ཡིན་ན། དགྲ་བཅོམ་པ་རྣམས་ཀྱིས་ཀྱང་འཁོར་་
བར་སྐྱེ་བའི་ས་བོན་ཕྲ་བ་ཉོན་མོངས་པའི་བག་ཆགས་དྲུང་ནས་མ་ཕྱུང་བར་འགྱུར་རོ། །གཞན་ཡང་དམན་ལམ་སྔོན་་་་
སོང་ལ་སྤང་བྱ་ཡོད་མེད་སོགས་མཁས་པའི་དཔྱད་པ་སྣ་ཚོགས་བཀོད་པའི་ལན་ཀྱང་འདོག་རིགས་པ་མེད་པའི་ཚིག་་་
ཙམ་གྱིས་རང་ཕྱོགས་སྒྲུབ་པར་མི་ནུས་སོ། །ཉི་ཁྲི་ལས། ཤཱ་རིའི་བུས་ཞུས་པ་འཕགས་པ་བཞིས་སྟོང་པར་བསྒོམས་ཀྱང་
བྱང་སེམས་ཀྱི་ཤེས་རབ་ཉིན་གཅིག་བསྒོམས་པ་དེས་ཉན་ཐོས་ཀྱི་ཤེས་རབ་ཇི་ལྟར་ཟིལ་གྱིས་གནོན་ཞེས་དྲིས་པ་ན།
སྟོན་པས། སེམས་བསྐྱེད་ཀྱིས་ཟིན་མ་ཟིན་ལས་ཡིན་ནམ། ཞེས་གསུང་གི་བདག་མེད་རྫོགས་མ་རྫོགས་ཀྱི་སྒོ་ནས་ལན་མ་
བཏབ་པའི་ཕྱིར། ཞུ་བ་པོས་ཞུ་ཚུལ་དང་སྟོན་པས་ལན་གསུངས་ཚུལ་ལས་ཆོས་བདག་མེད་རྟོགས་པ་ཡོད་དོ་ཞེས་ཟེར།
སྒྲུབ་པའི་སྐབས་སོགས་ནས་སེམས་བསྐྱེད་ཀྱིས་ཟིན་མ་ཡིན་ལས་ཁྱད་པར་འགྱུར་ཚུལ་ཀྱང་གསུངས་མོད། འབྲས་ཡུམ་
ལ་ཉེ་རིང་གི་གཞི་ཤེས་ཀྱི་མདོ་ཡི་སྐབས་ནས་སྲིད་ཞི་མཉམ་པར་རྟོགས་པའི་རྟོགས་པ་ཁོ་ནའི་སྒོ་ནསབྱང་སེམས་ཀྱི་་་
ཤེར་ཕྱིན་བསྒོམ་པ་མཆོག་ཏུའང་གསུངས། རྟོགས་པ་ལ་ཁྱད་མེད་ན་དེ་ལྟར་གསུངས་པའང་མི་རིགས་སོ། །ཡང་ཐེག་་་
ཆེན་གྱི་མདོ་འཆད་པའི་སྐབས་སུ་ཤཱ་རིའི་བུ་ལ་སོགས་པས་དྲིས་ཤིང་འཆད་པ་ཡིན་ན་དེ་དག་གིས་དེ་མི་རྟོགས་ན།
དེའི་ཆེད་དུ་བྱ་བའི་གདུལ་བྱ་མིན་པར་ཐལ་བ་སོགས་འཕེན་པ་ནི་འབྲེལ་མེད་དོ། །སྟོང་ཉིད་དུ་མ་ཟད་ཀུན་རྫོབ་་་་་
སེམས་བསྐྱེད་སོགས་ཐེག་ཆེན་གྱི་ལམ་ཐམས་ཅད་ཀྱང་དེ་དག་གིས་མ་ཐོས་པར་སྨྲའོ། །ཐོས་ན་དེའི་ཆེད་དུ་བྱ་བའི་་་་་
གདུལ་བྱར་ཁྱོད་ཀྱི་ཁས་ལེན་ནམ། གཞན་ཡང་སངས་རྒྱས་བྱང་སེམས་ཀྱི་མཛད་པ་ལ་ཚུར་མཐོང་གིས་བསམ་མི་ནུས་ཏེ།
རྒྱལ་བའི་ཉན་ཐོས་པ་དག་ཇི་སྙེད་ཆོས་སྟོན་དང་། སོགས་ཀྱི་ལུང་དང་། བདུད་སྡིག་ཅན་ཡང་སིང་གེའི་ཁྲི་ལ་བསྡད་་་་
ནས་བ དུད་ཀྱི་ལས་སྤོང་བའི་ཕྱིར་ཐེག་པ་ཆེན་པོའི་མདོ་འཆད་པ་སོགས་ཡོད་ན་དེ་ཐམས་ཅད་འདི་ལྟ་ཡིན་ནོ་ཞེས་ཁ་
ཚོན་གཅོད་ཅི་ལ་དགོས། ཤཱ་རིའི་བུ་སོགས་སྤྲུལ་པའི་ཉན་ཐོས་ཡིན་པར་སངས་རྒྱས་ཀྱིས་གསུངས་པ་ཡིན་གྱི་གཞས་་་་་
289



སུས་ཞེ་འདོད་ཀྱིས་བསྒྲུབས་པ་མ་ཡིན་ན་དེ་ལ་འགལ་བར་སེམས་པས་སངས་རྒྱས་ལ་ཅོ་འདྲི་བར་ཟད་དོ། །ལྔ་སྡེ་་་་
སོགས་ཐེག་དམན་གྱི་ཆེད་དུ་བྱ་བའི་གདུལ་བྱ་མིན་ན་ཉན་ཐོས་མཚན་ཉིད་པའི་མཚན་གཞི་བཟུང་རྒྱུ་མི་འདུག་ཟེར་
བ་མནོ་བསམ་རང་གིས་མ་བཏང་བ་སྟེ། ཐེག་ཆེན་ཐེག་དམན་གྱིས་ཆེད་དུ་བྱ་བའི་གདུལ་བྱ་འཁོར་འདུས་པ་རེ་རེའི་་་
ནང་དུའང་། དགེ་སློང་བརྒྱད་ཁྲི་ནི་ཟག་པ་ཐམས་ཅད་ལས་ལེན་པ་མེད་པར་རྣམ་པར་གྲོལ་ལོ། །དགེ་སློང་མ་དགུ་ཁྲི་་
ནི་ཆོས་ལ་ཆོས་ཀྱི་མིག་རྣམ་པར་དག་པ་ཐོབ་བོ། །ལྷ་དང་མིའི་སྐྱེ་བོ་དུ་མས་བྱང་ཆུབ་ཏུ་སེམས་བསྐྱེད་དོ། །ཞེས་པ་ལྟ་
བུ་གསུངས་པ་ཡོད་ན་ལྔ་སྡེ་ཙམ་ལས་ཐེག་དམན་གྱིཆེད་དུ་བྱ་བའི་གདུལ་བྱའི་མཚན་གཞི་བཟུང་རྒྱུ་མེད་པ་ནི། འཁོར་
འདུས་པ་གསུམ་གྱི་གྲངས་ཙམ་ཡང་མ་ཐོས་པ་ལྟ་བུའི་གཏམ་དུ་ཟད་དོ། །ཡང་ཉན་རང་ལ་ཆོས་བདག་མེད་རྟོགས་པ་་
ཡོད་པར་ལུང་གིས་སྒྲུབ་པ་ནི། འཇུག་འགྲེལ་དུ་ས་བཅུ་པའི་མདོ་དྲངས་པ་རྒྱལ་བུ་མཚན་ལྡན་སྐྱེས་པ་ཙམ་གྱིས་རིགས་
ཀྱི་སྟོབས་ཀྱིས་བློན་པོའི་ཚོགས་ཟིལ་གྱིས་ནོན་ཀྱང་། བློའི་སྟོབས་ཀྱིས་མི་ནོན་པའི་དཔེ་བཞིན། ས་དང་པོའི་བྱང་སེམས་
ཀྱིས་ཉན་རང་རྣམས་བསོད་ནམས་ཀྱི་ཟིལ་གྱིས་ནོན་ཀྱང་། བློས་མི་ནོན་ལ། ས་བདུན་པར་ནི་བློས་ཀྱང་ཟིལ་གྱིས་་་་་
གནོན་ཞེས་གསུངས་པའི་ལུང་འདི་ལས་ཉན་རང་རྣམས་ལ་ཆོས་ཐམས་ཅད་རང་བཞིན་མེད་པར་ཤེས་པ་ཡོད་ཅེས་་་
གསུངས་པ་འདི། ཉན་རང་ལ་ཆོས་བདག་མེད་རྟོགས་པ་ཡོད་པའི་ཤེས་བྱེད་མིན་ན་དྲང་དོན་མེད་ཅེས་སྨྲ་བར་བྱེད་དོ།།
དེ་ལ་ལུང་འདི་ས་དང་པོ་པའི་རྟོགས་པ་ཉན་རང་དང་མཐོ་དམན་མེད་པའི་ཤེས་བྱེད་ཁོ་ནར་དགོངས་ནས་དྲངས་པ་
ཡིན་ན། ས་བདུན་པར་བློས་ཀྱང་ཟིལ་གྱིས་གནོན་ཞེས་པ་དེ། བདག་མེད་གཉིས་ལས་ལྷག་པ་ཞིག་རྟོགས་རྒྱུ་ཡོད་པའི་་
དོན་དུའང་ཚིག་གི་ཤུགས་ཀྱིས་གྲུབ་ན། ས་བདུན་པར་བདག་མེད་གཉིས་ལས་ལྷག་པ་ཅི་ཞིག་རྟོགས། དེས་ན་འདི་ནི་་
འགོག་པ་ལ་འཇུག་ཚུལ་གྱིས་ཡིན་པར་ཟླ་བས་ཀྱང་གསུངས་ལ། འགོག་པ་ལ་འཇུག་པ་ལ་འཇུག་པ་དེ་བདག་མེད་་་་་
མངོན་དུ་མ་མཐོང་ན་འཇུག་མི་ནུས་ལ། ཕུང་པོ་རགས་པ་བདེན་མེད་དུ་མ་ཤེས་ན་བདག་མེད་པ་མི་མཐོང་བའི་ཚུལ་་
གོང་གི་རིགས་པའི་གནད་དེ་ལ་ཐུག་པ་ཁོ་ན་ཡིན་ནོ། །ཡང་ཆོས་ཐམས་ཅད་རང་བཞིན་མེད་པར་རྟོགས་པ་ཡོད་་་་
ཞེས་བྱ་བར་གསལ་བར་ངེས་ཏེ་ཞེས་གསུངས་པས་ན། ཐམས་ཅད་ཀྱི་སྒྲས་ཆོས་ཀུན་བཟུང་བ་ཡིན་ནོ་ཞེས་ཟེར་བ་ཡང་
མ་ངེས་ཏེ། ཐམས་ཅད་ཀྱི་སྒྲ་ནི་རང་གི་རྟོགས་བྱ་གང་ཟག་གི་བདག་མེད་རྫོགས་པར་རྟོགས་པ་ལ་མཁོ་བའི་ཆ་བཅས་
དང་མི་རྟག་པ་ལྟ་བུའི་སྒོ་ནས་རིལ་པོ་དང་རྟག་པ་བདེན་མེད་དུ་ཤེས་པ་ལ་ཡང་འཇུག་སྟེ། སྨན་ཀུན་ཚོགས་དང་མི་་་
ཀུན་ཚོགས་ཞེས་པ་བཞིན་ནོ། །ཡང་ལེགས་ལྡན་གྱིས་སངས་རྒྱས་བསྐྱངས་ལ་ཐེག་ཆེན་བསྟན་པ་དོན་མེད་དུ་ཐལ་ཞེས་
བརྒལ་བ་ནི། ཆོས་བདག་མེད་ཡོངས་སུ་རྫོགས་པར་ཉན་རང་གིས་ཀྱང་རྟོགས་པར་བཞེད་འདུག་སྙམ་དུ་བརྒལ་བ་ལ།
དེ་མི་བཞེད་པར་ཟླ་བས་ལན་བཏབ་པ་དེ་ཡིན་སྟེ། ཐེག་ཆེན་དུ་ཆོས་ཀྱི་བདག་མེད་བསྟན་པ་དོན་མེད་དུ་འགྱུར་ཟེར་་་
ན་ཁྱབ་པ་མེད་དེ། ཉན་ཐོས་ཀྱི་སྡེ་སྣོད་ལས་ནི་ཉོན་སྒྲིབ་ཙམ་སྤང་བའི་ཕྱིར་དུ་ཆོས་ཀྱི་བདག་མེད་པ་མདོར་བསྡུས་པ་
ཙམ་ཞིག་བསྟན་ལ། ཐེག་ཆེན་ལས་ནི་ཤེས་སྒྲིབ་མ་ལུས་པར་སྤང་བའི་ཕྱིར་ཆོས་ཀྱི་བདག་མེད་རྒྱས་པར་བསྟན་པའི་་་
ཁྱད་ཡོད་པའི་ཕྱིར་ཞེས་ལན་གསུངས་པ་འདི་ཁྱོད་ཀྱིས་ཀྱང་དྲངས་འདུག་པ་འདི་ངས་ཀྱང་ཁྱོད་ལ་དྲང་བར་འདོད་་་་
290



པའི་ལུང་ཡིན་ཏེ། ཉོན་སྒྲིབ་སྤོང་བའི་ཕྱིར་བསྡུས་པ་དང་། ཤེས་སྒྲིབ་སྤོང་བའི་ཕྱིར་རྒྱས་པར་བསྟན་པ་ཞེས་པ་འདིས་
ཆོས་བདག་མེད་རྫོགས་མ་རྫོགས་ཀྱི་ཁྱད་ཡོད་པར་བསྟན་པ་ཡིན་གྱི་ཆོས་བདག་མེད་ཡང་དག་རྟོགས་ཕན་ཆོད། དེ་་
རྟོགས་བྱེད་ཀྱི་རིགས་པ་མང་བས་ལྷག་པར་རྟོགས་རྒྱུ་དང་། ཉུང་བས་ཉུང་ངུ་རྟོགས་རྒྱུ་ཡོད་ན། གཅིག་དུ་བྲལ་གྱིས་་་་
བདག་མེད་རྟོགས་རྗེས་རྟེན་འབྲེལ་ཆེན་མོས་དཔྱད་ན་དེ་ལས་ལྷག་ཞིག་རྟོགས་དགོས་ཤིང་། དེ་ལྟར་ན་ཆོས་བདག་་་་
མེད་རྟོགས་པ་དེ་དག་ཡང་ནས་ཡང་རྟོགས་ཐུག་པ་མེད་པར་འགྱུར་རོ། །གཞན་ཡང་ཚིག་གསལ་ལས། བདག་ཏུ་ཞེན་་
པའི་གཞི་གྱུར་པ་ཉེར་ལེན་ཕུང་ལྔ་ལ། ཕུང་པོའི་མཚན་ཉིད་ཡོད་པ་ཞིག་གམ་འོན་ཏེ་མེད་ཅེས་དཔྱད་ན། དེ་ཐར་་་་་་
འདོད་རྣམས་ཀྱིས་མ་དམིགས་པའི་ཕྱིར་བདག་མེད་ཅིང་བདག །བདག་མེད་ན་བདག་ཏུ་བགགས་པའི་གཞི་བདག་གི་
བའང་མི་དམིགས་ཏེ་ཤིང་རྟ་ངཚིག་ན་ཡན་ལག་མེད་པའི་དཔེ་གསུངས་པ་སོགས། འདི་འདྲའི་ལུང་ཐམས་ཅད་ནི་ཕུང་
ལྔ་ལ་གཟུགས་རང་དང་། ཚོར་བ་སོགས་ཀྱི་མཚན་ཉིད་སྐད་ཅིག་དང་རྡུལ་ཕྲན་གྱི་ཆར་ཕྱེ་ན་རིལ་པོ་དང་རྟག་པའི་་་་
རྣམ་པར་མེད་པས་ཉེ་བར་ལེན་པ་ཉིད་དུའང་མི་གྲུབ་ལ་དེས་གང་ཟག་གི་བདག་མེད་རྟོགས་པའི་ཉན་ཐོས་ཀྱི་འདོད་
པ་ལྟར་དུའང་བཤད་རུང་ལ། ཕུང་ལྔ་ཆ་ཕྲ་བའང་མ་དམིགས་པའི་ཆོས་བདག་མེད་རྟོགས་པའི་སྒོ་ནས་གང་ཟག་གི་་་
བདག་མེད་རྟོགས་ཚུལ་ཡང་བཤད་རུང་སྟེ། གང་ལྟར་ཀྱང་འདིས་གང་ཟག་གི་བདག་མེད་བསྟན་ལ། བདག་མེད་ན་་་་
བདག་གི་བ་ཡང་མི་སྲིད་དེ། བདག་གི་བ་ནི་བདག་གྲུབ་ནས་དེའི་ཡོངས་སུ་བཟུང་བར་གྲུབ་དགོས་པའི་ཕྱིར་གསུངས་
ནི། ཚུལ་དེས་སྐབས་ཀྱི་དོན་ལ་སྒྲུབ་བྱེད་ཅི་ཡང་མི་འོང་ངོ་། །ཕུང་སོགས་ཕྲ་བའང་རང་བཞིན་མེད་པར་མ་ཤེས་ཀྱང་
གང་ཟག་གི་བདག་བྱེད་མེད་པར་རྟོགས། བྱེད་མེད་པར་མ་རྟོགས་པར་ཅིས་འོང་སྟེ། བདག་མེད་པར་རྟོགས་ན་ཕུང་་་
སོགས་ལ་བདག་གི་བར་འཛིན་དོན་མེད་དེ། བུམ་པ་ཡོད་ཀྱང་། མོ་གཤམ་བུའི་བུམ་པ་ཞེས་སུས་ཀྱང་མི་འཛིན་པ་་་་་
བཞིན་ནོ། །གཞན་ཡང་ཁྱོད་ཀྱིས་མ་དྲངས་ཀྱང་རྩ་ཤེས་རབ་བྱེད་བཅོ་བརྒྱད་པའི་ཐད་ཀྱི་ཚིག་གསལ་ན། ལེགས་ལྡན་་
ལ་དགག་པ་བརྗོད་ནས་ཉན་རང་གིས་ཀྱང་རྟེན་ནས་འབྱུང་བ་སྤྲོས་པ་ཐམས་ཅད་བྲལ་བ་རྟོགས་པ་ཡོད་ཅེས་གསུངས་
པའང་ཡོད་མོད། དེའི་སྐབས་དོན་ན་རྟག་གཅིག་རང་དབང་བའི་བདག་གི་ས་ཕུང་པོ་སྟོང་པ་ལྟ་བུར་མ་ཟད་ཀྱི་ཉན་་་་
རང་གིས་ཀྱང་རྟེན་ནས་འབྱུང་བར་ཤེས་པའི་སྒོ་ནས་བདག་རང་བཞིན་གྱིས་ཡོད་པར་སེམས་པའི་སྤྲོས་པ་མ་ལུས་པ་་་
ཆོད་པའི་སྤྲོས་བྲལ་ལམ། བདག་མེད་ཕྲ་མོ་རྟོགས་པ་པོས་ཞེས་པའི་དོན་ཡིན་གྱི་རྣམ་གྲངས་མིན་པའི་སྤྲོས་བྲལ་མིན་ཏེ།
རྒྱུ་མཚན། བདག་མེད་འདི་ནི་འགྲོ་བ་ཀུན་དགྲོལ་ཕྱིར། ཞེས་པའི་ཐད་ཀྱི་འཇུག་པ་རང་འགྲེལ་དུ་ཉན་རང་ལ་ཆོས་་་་
བདག་མེད་སྒོམ་པ་རྫོགས་པ་མེད་ཚུལ་བཤད་པ་སོགས་ཀྱིས་ཤེས་ནུས་པར། རྒྱན་འགྲེལ་སོགས་སུ་བཤད་པས་འདིར་་་
སླར་ཡང་མི་བསྐུར་རོ། །མདོར་ན་ལུང་གང་ལ་རིགས་པའི་གནོད་པ་ཡོད་ན་རྒྱལ་བའི་གསུངས་ཡང་དྲང་དོན་དུ་འགྲེལ་
བ་དམ་པ་སྤྱི་ཡི་ལུགས་ཡིན་ན། རིགས་པས་གནོད་པ་ཡོད་པ་ཉན་རང་ལ་ཆོས་བདག་མེད་རྫོགས་པར་རྟོགས་པ་ལྟ་བུ་་
ནི་ནན་གྱིས་བསྒྲུབ་པས་ཅི་ཞིག་བྱ། གལ་ཏེ་ཟླ་བས་གསུངས་པས་སོ་ཞེ་ན་ཟླ་བའི་གསུང་ནི་མ་འཁྱོངས་པར་བཤད་ན་་་
གོང་དུ་མདོ་ཙམ་བསྟན་པ་བཞིན་ཆོས་བདག་མེད་རྫོགས་པའི་དོན་མིན་པར་གྲུབ་ལ། དེ་ལྟར་གྲུབ་ཀྱང་གཞན་དུ་ཁས་
291



བླངས་ཟིན་པས་ན་མི་འདོར་རོ་ཟེར་ན་ཅི་དགྱེས་མཛོད་ཅིག །བདག་ཅག་རྣམས་ནི་རིགས་པས་ཀྱང་མི་གནོད་ལ་ལུང་
སྤྱི་ལའང་གྲགས་ཤིང་། ཁྱད་པར་རྒྱལ་ཚབ་ས་བཅུའི་སེམས་དཔའ་ཆེན་པོས་བཀྲལ་བའི་ལུགས་འདིའི་རྗེས་སུ་འབྲང་བ་
ཡིན་ངེས་ཤེར་ཕྱིན་གྱི་དགོངས་པ་ཕྱེས་པ་ལས་ལྷག་པར་གཞན་ཡོད་པ་ཁྱེད་ཀྱིས་ཀྱང་སྨྲ་བར་དཀའོ། །ཁོ་ནའོ། རྒྱལ་་་
ཚབ་ཀྱིས་ཀྱང་མངོན་རྟོགས་རྒྱན་དུ། ཆོས་ཀྱི་དབྱིངས་ལ་དབྱེར་མེད་ཕྱིར་ཞེས་གསུངས་པས་ཉན་རང་གིས་ཀྱང་ཡུལ་་་
ཆོས་དབྱིངས་ལ་དམིགས་པར་གསུངས་པས་ཉན་རང་ལ་ཆོས་བདག་མེད་རྟོགས་པ་ཡོད་པར་ཡང་བསྟན་ཟེར་བ་ནི་དེ་
ལྟར་མིན་ཏེ། ཆོས་དབྱིངས་ལ་དབྱེར་མེད་ཀྱང་། དེ་ལ་ཇི་བཞིན་དམིགས་ནུས་མི་ནུས་ཀྱི་ཡུལ་ཅན་རྟོགས་པའི་ཁྱད་་་་
པར་ལས་དེ་ཡི་དབྱེ་བ་བརྗོད་ཅེས་པ་ཡིན་གྱི་ཆོས་དབྱིངས་ཁྱད་མེད་པར་རྟོགས་ཞེས་པ་ག་ལ་ཡིན། ཡིན་ན་ཐེག་གསུམ་
གྱི་རྟོགས་རིགས་མཐོ་དམན་བཤད་པ་དང་རང་ཚིག་དངོས་སུ་འགལ་ལོ། །དེ་ལྟ་ནའང་རྣམ་འགྲེལ་ན་ཕྱི་དོན་ཡོད་མེད་
གཉིས་བཤད་པ་བཞིན་དུ་མི་སྐྱོན་ཟེར་བ་ཡང་མ་བརྟགས་པ་སྟེ། རྣམ་འགྲེལ་ན་མ་བརྟགས་འཇིག་རྟེན་དང་མཐུན་་་་་
པའི་ཚད་འབྲས། ཅུང་ཟད་བརྟགས་པ་མདོ་སྡེ་པ་དང་མཐུན་པའི་ཚད་འབྲས། ཤིན་ཏུ་བརྟགས་པ་སེམས་ཙམ་པ་དང་
མཐུན་པའི་ཚད་འབྲས་གསུམ་རིམ་གྱིས་བཤད་ནས། དེ་དག་གོང་ནས་གོང་དུ་འཕགས་ལ། རང་ལུགས་ནི་ཕྱི་དོན་མེད་
པ་ལ་བཟུང་བར་མཛད་པས་དེ་དག་མི་འགལ་ལ། མངོན་རྟོགས་རྒྱན་ན་ལུགས་གཉིས་པོ་དེ་དག་མི་འགལ་བར་སྒྲུབ་མི་
ཤེས་པས་གཅིག་དྲང་དོན་བྱེད་དགོས་ལ། དེ་ལྟ་ན་རྒྱན་གྱི་ཐོག་མཐའ་བར་གསུམ་ཀུན་ན་ཐེག་པ་གསུམ་གྱི་རྟོགས་རིག་
ལ་བཟང་ངན་ཡོད་པར་ཡང་ཡང་གསུངས་ནས། ཡང་ཚིག་གཅིག་གིས་གང་གསུངས་ཚད་འབྲས་བུ་མེད་པར་གཏོང་བ་
དེ་འདྲ་བ་སྟོན་ནས་ཀྱི་འགལ་བ་མིན་ན་རང་ཚིག་འགལ་བ་བཙལ་ཀྱང་མི་རྙེད་པར་འགྱུར་རོ། །དེ་འདྲའི་འགལ་འདུ་
དངོས་སུ་གསུངས་བཞིན་དེས་དྲང་བར་བྱ་བ་དེ་སུ་ཞིག་ཡིན་ཏེ། དེས་སང་གི་གང་བྱུང་བབ་བབ་སྨྲ་བ་ཁྱོད་ལྟ་བུ་འདྲ་
མ་གཏོགས། གཞན་རྟོག་ལྡན་སུ་ཞིག་ཚིག་དེས་དྲང་ནུས་ཏེ། དཔེར་ན། མི་ཞིག་གིས་བརྒྱ་བྱིན་གྱི་ཡོན་ཏན་རྣམ་པ་མང་
པོར་བརྗོད་བརྗོད་ནས། དེ་མ་ཐག་ཏུ་བརྒྱ་བྱིན་མེད་དོ་ཞེས་སྨྲས་ན། ཇི་སྐད་སྨྲས་པའི་བརྒྱ་བྱིན་ལ་ཡོན་ཏན་ཅན་དུ་ལྟ་
བ་སུ་ཞིག་ཡོད། དེ་དང་འདྲ་བར་ས་བཅུའི་སེམས་དཔའི་གསུང་ཡང་འཁྱོགས་པོར་བཤད་ནས་བདག་ཉིད་ཆེན་པོ་ལ་་
འགལ་བའི་ཁུར་འགེལ་པ་ཀྱེ་མ་སྙམ་མོ། །ཞེས་སོ། །གསུམ་པ་ནི། ཤེས་རབ་ལེའུའི་འགྲེལ་པ་ནོར་བུ་ཀེ་ཏ་ཀ་ལས། དེ་ལ་
འདིར་ཉན་རང་དགྲ་བཅོམ་པས་གང་ཟག་རང་བཞིན་མེད་པར་སྟོང་པ་ཉིད་དུ་རྟོགས་པ་དེ་ཆོས་བདག་མེད་ཀྱི་བྱེ་་་་
བྲག་ཀྱང་ཡིན་སྟོང་ཉིད་ཀྱང་ཡིན་པར་གོ་དགོས་ཀྱི། ཕུང་སོགས་ཤེས་བྱ་མཐའ་དག་སྟོང་པར་རྟོགས་པ་ཡིན་པར་ནི་་་་
རྣམ་པ་ཀུན་ཏུ་མི་རུང་པར་འགྱུར་སྟེ། བདག་མེད་འདི་ནི་འགྲོ་བ་རྣམ་དགྲོལ་ཕྱིར། ཞེས་པའི་ཐད་ཀྱི་འཇུག་པ་རང་་་་
འགྲེལ་དུ། སྒྲིབ་གཉིས་ཀྱི་གཉེན་པོར་བདག་མེད་གཉིས་བསྟན་པར་བརྗོད་ཅིང་། སྔར་ཉན་རང་ལ་སྟོང་ཉིད་རྟོགས་པ་
ཡོད་པར་བསྒྲུབས་པའི་དོགས་པ་བསུས་ནས་ཉན་རང་ལ་བདག་མེད་རྫོགས་པར་བསྒོམས་པ་མེད་ཅེས་དང་། སྟོང་ཉིད་
བཅུ་དྲུག་པོ་ཐེག་ཆེན་ཐུན་མོངས་མིན་པར་བཤད་པའི་ཕྱིར་རོ། །དེས་ན་ཉན་རང་གིས་ཆོས་བདག་མེད་རྫོགས་པར་མ་
རྟོགས་པའི་ཆ་ནས་ཆོས་བདག་མེད་མ་རྟོགས་ཞེས་དམན་ལ་དགག་པའི་སྒྲར་གསུང་སྟེ། ཉན་རང་གི་ཡེ་ཤེས་ནི་ཡུངས་
292



འབྲུ་སྲིན་གྱིས་ཟོས་པའི་ནང་གི་ནམ་མཁའ་བཞིན་དུ་ཆུང་བར་མདོ་ལས་གསུངས་པའི་ཕྱིར་དང་། ཡང་སྟོང་ཉིད་་་་
སྤངས་ནས་ཐར་ལམ་གཞན་དུ་ཡོད་པ་དགག་ཅིང་ཞི་སྒོ་གཉིས་སུ་མེད་པར་བསྒྲུབ་པའི་སླད་དུ་ཉན་རང་དགྲ་བཅོམ་་
པས་བདག་བརྟེན་ནས་འབྱུང་བའི་དེ་ཁོ་ན་ཉིད་དུ་ཤེས་པའི་སྟོང་ཉིད་ཉེ་ཚེ་བ་ཡོད་པར་གསུངས་པ་གཉིས་འགལ་་་་
མེད་དུ་འཛིན་པ་གལ་ཆེ་སྟེ། གཞན་དུ་རྒྱལ་བའི་ཡུམ་ཉིད་ན་དངོས་པོའི་འདུ་ཤེས་ཅན་ལ་ཐར་པ་མེད་པ་དང་། བྱང་
ཆུབ་གསུམ་པོ་སྟོང་པ་ཉིད་ལ་བརྟེན་ནས་ཐོབ་པར་གསུངས་ཞིང༌། དེར་ཡང་གཞི་ཤེས་ལ་སོགས་པ་རྣམ་པ་གསུམ་པོ་སོ་
སོར་ཕྱེ་ནས་གཞི་ཤེས་པ་འབྲས་ཡུམ་ལ་ཉེ་རིང་གི་ཁྱད་པར་བཤད་པ་སོགས་འདི་ཇི་ལྟར་རྟགས་པར་བྱ། དེས་ན་སྤྱིར་
སྟོང་ཉིད་ནི་ཞི་བའི་སྒོ་གཅིག་པུ་ཡིན་པས་བྱང་ཆུབ་གསུམ་པོ་གང་ཡང་རུང་སྟེ་འདི་ལ་བརྟེན་ནས་ཐོབ་དགོས་པས་་་་
ཁྱབ་ཀྱང་། བལས་དང་པོ་བདག་གིས་སྟོང་ཉིད་ཅེས་པ་ལ་རིལ་པོ་གཅིག་བདེན་དུ་ཞེན་པའི་བློས། རྟོགས་ན་ཐམས་ཅད་
ཅིག་ཅར་རྟོགས། མ་རྟོགས་ན་གཅིག་ཀྱང་མི་རྟོགས་སྙམ་པའི་དམ་བཅའ་ལ་བློ་རྩེ་གཅིག་ཏུ་གཏོད་པར་མི་བྱ་སྟེ། དེ་་་་
ལྟར་ན་བཀའ་དང་དགོངས་འགྲེལ་ཐམས་ཅད་རྨང་འཁྲུགས་པར་འགྱུར་ཏོ། །དངོས་པོ་གཅིག་སྟོང་པ་ཉིད་དུ་མཐོང་ན་
དངོས་པོ་ཐམས་ཅད་སྟོང་པའི་སྟོང་ཉིད་དེར་མཐོང་བས་ཁྱབ་ན། ཐེག་པ་ཆེན་པོ་ན་རིགས་པའི་རྣམ་གྲངས་དུ་མས་་་་
སྟོང་ཉིད་བཅུ་དྲུག་སོགས་སུ་སྒྲུབ་པ་དང་། གྲངས་མེད་གསུམ་ལ་སོགས་པའི་དཀའ་སྤྱད་དང་། ས་ནས་སར་འཕར་བ་
ན་ཆོས་དབྱིངས་གློ་བུར་བྲལ་དག་གིས་ཁྱད་པར་དུ་བྱས་པའི་མཐོང་བ་ཇེ་བཟང་དུ་འགྱུར་བ་དང༌། གྲུབ་མཐའ་འོག་་
པས་གོང་མ་འཕགས་པའི་ཁྱད་པར་འཐད་པར་མི་འགྱུར་ཏེ། འདི་ལྟར་ཉན་རང་གིས་སྟོང་པར་མཐོང་བ་དེ་ལས་་་་
རྟོགས་པ་བོགས་དབྱུང་དུ་མེད་པའི་ཕྱིར་ཐེག་པ་ཆེན་པོ་ལས་ཆུང་ངུ་དང་། གྲུབ་མཐའ་གོང་མ་པས་འགོ་མ་ལམ་མྱུར་
ཞིང་ཟབ་པར་འགྱུར་རོ། །གནོད་པ་འདི་མ་ངེས་ཏེ་ཐེག་པ་ཆེ་ཆུང་དག་ཐབས་ལ་ལྟོས་ནས་སྤང་བྱ་སྤོང་པ་ལ་ཁྱད་ཡོད་
དོ་སྙམ་ན། རྟོགས་བྱ་མ་རྟོགས་པའི་ཆ་ཡོད་པ་དེ་དང་བྲལ་བའི་རྟོགས་བྱ་རྟོགས་པའི་ཡེ་ཤེས་ཀྱིས་སྤང་བྱ་སྤོང་བ་མིན་
ན་སྤང་བྱ་ནམ་ཡང་མི་སྤོང་བར་འགྱུར་ཏེ། རྟོགས་པའི་ཡེ་ཤེས་ཡོད་ཀྱི་དེ་ཉིད་ཀྱིས་སྤང་བྱ་སྤོང་མི་ནུས་པའི་ཕྱིར་་་་་་
དཔེར་ན་ཉི་མ་ཤར་ཡང་མུན་པ་མི་སེལ་བར་ཁས་བླངས་པ་བཞིན་ནོ། །དེས་ན་རྟོགས་པའི་ཡེ་ཤེས་ཁྱད་པར་ཅན་་་་་
བསྐྱེད་པ་ལ་ཐབས་ཁྱད་པར་ཙན་དང་མ་འབྲེལ་བར་བསྐྱེད་མི་ནུས་ལ། དེ་མ་སྐྱེས་ན་སྤང་བྱ་མི་འགག་ཅེས་ཁས་བླང་
བར་བྱ་ཡི། རྟོགས་པའི་ཡེ་ཤེས་དང་པོ་ནས་ཡོད་ཀྱང་དེས་སྤང་བྱ་སྤོང་བ་གཞན་ལ་ལྟོས་སོ་ཞེས་ཁས་བླང་བར་མི་བྱ་སྟེ་
མཁས་པའི་བཞད་གད་ཀྱི་གནས་སུ་འོས་པའི་ཕྱིར་རོ། །འོ་ན་ཆོས་གཅིག་གི་སྟོང་པ་ཉིད་ཆོས་ཀུན་གྱི་སྟོང་ཉིད་དུ་་་་་
བཤད་པ་མིན་ནམ། གཅིག་སྟོང་ཉིད་དུ་ཤེས་ན་དེས་འགྲེས་སྦྱར་ཏེ་ཀུན་ལ་མཐོང་ནུས་པར་ཡང་སུས་དགག་ནུས་སྙམ་
ན། ཆོས་ཐམས་ཅད་དེ་བཞིན་ཉིད་དུ་གཅིག་པའང་ཁོ་བོ་འདོད། ཆོས་གཅིག་དེ་བཞིན་ཉིད་དུ་ངེས་པའི་རིགས་པ་དེ་་
གཞན་ཀུན་ལ་བློས་སྦྱར་ནས་གོམས་ན་ཆོས་ཀུན་སྟོང་ཉིད་དུ་མཐོང་བར་ཁོ་བོ་འདོད་མེད་དེ། འོན་ཀྱང་གདུལ་བྱའི་
གང་ཟག་རྣམས་ལས་དང་དབང་པོའི་བྱེ་བྲག་དང་། བཤེས་གཉེན་དང་ལམ་གྱི་འཇུག་སྒོའི་ཁྱད་པར་ལས་ལམ་མངོན་་
པར་རྟོགས་པའི་རིམ་པ་ཇི་སྙེད་ཅིག་ཡོད་པ་འདི་སུ་ཞིག་གིས་དགག་ནུས་ཏེ་མི་ནུས་སོ། །དེ་ལྟར་ན་གནས་སྐབས་་་་་
293



ཁམས་སྣ་ཚོགས་པ་འདུལ་བའི་ལམ་སྣ་ཚོགས་པ་ཡོད་ཀྱང་། ཆོས་ཀུན་གྱི་གནས་ལུགས་མཐར་ཐུག་པ་ནི་དེ་བཞིན་ཉིད་
གཅིག་ལས་མེད་པས་ན། དེ་རྟོགས་པའི་ཡེ་ཤེས་རྣམ་པ་ཐམས་ཅད་མཁྱེན་པ་ཉིད་དུ་ལམ་ཐམས་ཅད་འབབ་ཅིང་་་་་་
གཞོལ་བས་ན་མཐར་ཐུག་ཐེག་པ་གཅིག་ཡིན་ནོ་ཞེས་ཆོས་ཉིད་ཀྱི་རིགས་པས་བསྒྲུབ་འདི་ཀླུ་སྒྲུབ་ཡབ་སྲས་ཀྱི་སེང་་་་
གེའི་སྒྲ་སྟེ་ཚུལ་འདིས་ཇི་སྐད་བཤད་པའི་དོན་དེ་དག་གཏན་ལ་དབབ་པར་བྱའོ། །དེས་ན་ཉན་རང་ལ་ཆོས་བདག་མེད་
རྟོགས་པ་མེད་པ་དང་། རྫོགས་པར་རྟོགས་པ་ཡོད་པ་གཉིས་ཀ་ཤིང་རྟ་ཆེན་པོའི་དགོངས་པ་མིན་པས་ན་ཚུལ་འདི་ལྟར་
གཟུང་བར་བྱ་སྟེ་ཀློང་ཆེན་ཆོས་ཀྱི་རྒྱལ་པོའི་ཡིད་བཞིན་རིན་པོ་ཆེའི་མཛོད་ཀྱི་ལེགས་པར་བཤད་པའི་ཆ་ཤས་བློའི་་་་
དབུལ་བ་སེལ་བའི་ནོར་བུའོ། །ཞེས་སོ། །བཞི་པ་དེ་ཉིད་བརྒལ་བརྟགས་ཀྱི་སྒོ་ནས་གཏན་ལ་དབབ་པ་ནི། ཉི་སྣང་ལས། .
དེ་ལ་ཉན་རང་ལ་སྟོང་ཉིད་རྟོགས་པ་ཡོད་པར་སྟོན་པའི་རིགས་པ་ནི་འཇུག་པར་རང་འགྲེལ་གྱི། རིང་དུ་སོང་བར་བློས་
ཀྱང་ལྷག་པར་འགྱུར་ཞེས་པའི་ཐད་ནས་གསུངས་པ་ཡིན་ལ་དེ་དག་གི་གནད་འདིར་མདོར་བསྡུས་སུ་བརྗོད་པར་བྱས་
ན། གང་ཟག་གི་བདག་ཏུ་འཛིན་པ་ནི་འཁོར་བར་སྐྱེ་བའི་ཉོན་མོངས་ཐམས་ཅད་ཀྱི་རྩ་བ་ཡིན་ལ་དེའི་དམིགས་ཡུལ་གྱི་
ང་དེ་རང་བཞིན་གྱིས་གྲུབ་པ་ཞིག་ན་ངར་འཛིན་སྤང་མི་ནུས་ཀྱང་། དེ་ནི་མ་དཔྱད་པར་ཕུང་པོ་ལ་བརྟེན་ནས་་་་་་
བཏགས་པ་ཙམ་ལས་རང་གི་ངོ་བོས་མ་གྲུབ་པ་ཡིན་ཞིང་། ཇི་ལྟར་ན་བདག་དེ་དུ་མ་དང་མི་རྟག་པའི་ཕུང་པོ་ཙམ་ལ་་
བརྟེན་ནས་བཏགས་པ་སྟོང་པ་ཉིད་ཀྱི་རང་བཞིན་ཅན་དུ་ཤེས་པས་འཁོར་བ་ལས་གྲོལ་ནུས་ལ། དེ་དང་ཕུང་སོགས་ཀྱི་
སྟོང་པ་ཉིད་དམ། ཆོས་བདག་མེད་བསྟན་པ་ལ་སྟོང་གཞིའི་ཁྱད་པར་ཙམ་ལས་སྟོང་ཚུལ་ལ་ཁྱད་མེད་པ་དང་། བདག་
བརྟེན་ནས་འབྱུང་བའི་ངང་ཚུལ་ཅན་གྱི་སྟོང་པ་ཉིད་དུ་རྟོགས་པ་དེ་ཡང་ཕུང་པོ་རགས་པའི་རང་བཞིན་བརྟགས་ཡོད་
ཙམ་ལས་རྫས་སུ་མེད་པར་ཤེས་པ་སྔོན་དུ་འགྲོ་བ་ལ་བརྟེན་དགོས་པར་རིགས་པས་གྲུབ་ཚུལ་བསྟན་པས་ཆོས་བདག་་
མེད་པའམ་སྟོང་པ་ཉིད་ལ་མི་འཐད་པར་སེམས་པ་བཟློག་པར་འགྱུར་བའི་ཕྱིར་ཏེ། སྟོང་པ་ཉིད་ཅེས་བྱ་བ་ནི་བརྟེན་་་་
ནས་འབྱུང་བའི་ཆོས་དེ་ལ་རང་གི་ངོ་བོ་ཉིད་མེད་པ་དེ་ཙམ་ཞིག་ལས་གཞན་དུ་ཅི་ཡང་མེད་ལ། དེ་ཉན་ཐོས་པས་་་་་
གཏན་ནས་ཁས་མི་ལེན་པ་ཞིག་ན་གང་ཟག་གི་བདག་མེད་ཀྱི་རྟོགས་ཐབས་མེད་དེ། ཕུང་པོ་ལ་བརྟེན་ནས་བཏགས་་་་
པའི་བདག་དེ་ངོ་བོས་གྲུབ་པར་འཛིན་པའི་འཇིག་ལྟ་ལྷན་སྐྱེས་མ་ཁེགས་བར་དུ་རྟག་གཅིག་རང་དབང་ཅན་གྱི་བདག་
སོགས་མེད་པར་ཤེས་ཀྱང་དེ་ཙམ་གྱིས་ཐར་བར་མི་འགྱུར་ཏེ་ཕྱི་རོལ་པའི་ཆགས་བྲལ་དང་འདྲ་བར་འགྱུར་ཞེས་རིགས་
པས་སྒྲུབ་པར་མཛད་ལ། རྩ་བར་ཡང་། རྟག་བདག་སྤོང་ན་དེ་ཚེ་དེ་ཡི་ཕྱིར། །ཁྱོད་ཀྱི་སེམས་སམ་ཕུང་པོ་བདག་མི་་་་
འགྱུར། །ཁྱོད་ཀྱི་རྣལ་འབྱོར་བདག་མེད་མཐོང་བ་ཡིས། །གཟུགས་སོགས་དེ་ཉིད་རྟོགས་པར་མི་འགྱུར་ཞིང་། །གཟུགས་
ལ་དམིགས་ནས་འཇུག་ཕྱིར་འདོད་ཆགས་སོགས། །སྐྱེ་འགྱུར་དེ་ཡི་ངོ་བོ་རྟོགས་མེད་ཕྱིར། །ཞེས་གསུངས་པ་ལྟར་ཉན་་
ཐོས་པ་ཁྱོད་ཀྱིས་བརྟེན་ནས་འབྱུང་བའི་སྟོང་ཉིད་མི་འདོད་པ་ལྟར་ན་རྟག་པའི་བདག་ཙམ་མེད་པར་རྟོགས་སུ་ཆུག་་
ཀྱང་བདག་ངོ་བོས་གྲུབ་པར་འཛིན་པ་མི་སྤོང་ལ། དབུ་བ་རྡོས་པ་ལྟ་བུ་དུ་མའི་ཆོས་ཚོགས་པ་ལ་རགས་པ་གཟུགས་སུ་
འགོགས་པ་ཙམ་གྱི་རགས་འཛིན་ཀྱང་གཞིག་མི་ནུས་ན་གཟུགས་རང་བཞིན་གྱིས་སྟོང་པའི་ཚུལ་ག་ལ་རྟོགས་ཏེ། དེས་་
294



ན་གཟུགས་སོགས་ཀྱི་དེ་ཁོ་ན་ཉིད་རྟོགས་པར་མི་འགྱུར་ཞིང་། གཟུགས་བཟང་པོར་བཟུང་ཞིང་དེ་ལ་དམིགས་ནས་ང་
འདི་དང་འཕྲད་པར་བྱའོ་སྙམ་པའི་འདོད་ཆགས་སོགས་སྐྱེ་བར་འགྱུར་ཏེ་ཡུལ་དེ་ཡི་ངོ་བོ་རྟོགས་པ་མེད་པའི་ཕྱིར་་་
ཞེས་ཡུལ་གཟུགས་སོགས་ཀྱི་དེ་ཉིད་ཤེས་པ་མེད་པར་ཡུལ་དུ་གནས་པ་དང་ངོར་འཛིན་མ་སྤངས་པས་ཕྲ་རྒྱས་ཀྱང་་་་་
ཡོད་པར་བསྟན་པ་ཡིན་ཏེ་རང་འགྲེལ་གྱི་བབ་རྣམས་དང་བསྟུན་པས་ཤེས་སོ། །ཕུང་པོ་རིལ་པོའམ་རགས་པ་མ་གྲུབ་པ་
འདི་ལ་ཡང་ཆོས་བདག་མེད་རགས་པ་ཙམ་གྱི་ཐ་སྙད་རུང་སྟེ་ཤེས་པར་བྱ་བའི་ཆོས་གང་དང་གང་ཡིན་ཀྱང་བཏགས་
པ་ཙམ་ལས་དེ་དང་དེ་རང་གི་ངོ་བོས་མ་གྲུབ་པ་ནི་དེ་དང་དེའི་སྟོང་པ་ཡིན་དགོས་པའི་ཕྱིར་རོ། །འོན་ཀྱང་ཕུང་པོ་་་
རགས་པ་རྫས་སུ་མ་གྲུབ་པ་ཙམ་འདོད་ཀྱང་དེའི་གདགས་གཞི་ཆ་མེད་ཀྱི་རང་བཞིན་བདེན་པར་གྲུབ་པར་འཛིན་པ་
སྲིད་དུ་ཆོས་དེའི་བདག་མེད་རྫོགས་པར་མི་རྟོགས་པའི་ཕྱིར་བུམ་པ་ལ་རགས་པའི་རྫས་མ་གྲུབ་པ་ཙམ་རྟོགས་ཀྱང་་་་
དེས་བུམ་པ་བདག་མེད་དུ་རྟོགས་པར་མི་བརྗོད་དེ། རྟག་བདག་སོགས་མེད་པའི་གང་ཟག་གི་བདག་མེད་རགས་པ་་་་
ཙམ་རྟོགས་ཀྱང་དེས་གང་ཟག་གི་བདག་མེད་རྟོགས་པའི་གོ་མི་ཆོད་པ་བཞིན་ནོ། །དེ་ལྟར་རགས་པའི་ཕུང་པོ་ལ་རིལ་་་
པོ་བ་གཅིག་མེད་པར་དུ་མ་ཚོགས་པ་ལ་བཏགས་པ་ཙམ་དུ་ཤེས་པའི་ཚུལ་ལ་བརྟེན་ནས་གང་ཟག་གི་བདག་ངོ་བོ་ཉིད་
ཀྱིས་མ་གྲུབ་པར་རྟོགས་པའི་བདག་མེད་ཕྲ་བ་ཡོངས་སུ་རྫོགས་པ་ཡོད་དེ། ངར་འཛིན་ལྷན་སྐྱེས་ཀྱི་ཞེན་ཡུལ་དེ་ནི་་་་
བརྟེན་ནས་བཏགས་པ་ཙམ་ལས་རང་གི་ངོ་བོས་གྲུབ་པ་ཅུང་ཟད་ཀྱང་མེད་པར་ཁོང་དུ་ཆུད་ནུས་པར་རྣམ་བདུན་་་་་
ཤིང་རྟའི་རིགས་པས་གཏན་ལ་ཕབ་པ་བཞིན་དུ་ཤེས་པར་བྱ་སྟེ། འདི་ལྟར་རྣམ་བདུན་ཤིང་རྟའི་རིགས་པ་ཁོ་ན་ལ་་་་་་
བརྟེན་ནས་དུ་མ་དང་མི་རྟག་པའི་རང་བཞིན་ཅན་གྱི་ཕུང་པོ་འདི་ལ་ང་བཏགས་པ་ཙམ་ལས་ང་ངོ་བོས་མེད་པར་ཁོང་
དུ་ཆུད་ནུས་པ་ནི་ད་ལྟ་ནས་རང་གི་མྱོང་བས་ཤེས་ནུས་ལ། དེ་ལྟར་རིགས་པས་རྟོགས་ནས་གོམས་པར་བྱས་ན་དེ་ལ་་་་
གསལ་སྣང་རབ་ཀྱི་མཐར་ཐུག་པ་ཡང་འབྱུང་རིགས་ཏེ་རྟོགས་བྱ་ཡང་དག་པའི་དོན་ཡིན་པའི་ཕྱིར་མི་རྟག་སོགས་་་་་
བདེན་པའི་རྣམ་པ་མངོན་སུམ་མཐོང་བ་བཞིན་ནོ། །དེ་མཐོང་ན་དེ་གོམས་པས་བདག་འཛིན་ལྷན་སྐྱེས་ཀྱང་ཅིས་མི་་་
སྤོང་སྟེ་མི་སྤོང་ན་བདེན་མེད་རྟོགས་པ་ཡང་དེ་དང་འདྲ་བར་འགྱུར་རོ། །གལ་ཏེ་རང་རྒྱུད་ཀྱི་ཕུང་པོ་བདེན་འཛིན་་་་་
སུན་མ་བྱུང་བས་ངར་འཛིན་མི་ལྡོག་གོ་སྙམ་ན། ངར་འཛིན་ལྷན་སྐྱེས་ཀྱི་ཞེན་ཡུལ་ང་ཙམ་མིན་པར་ཕུང་པོ་ཡིན་དགོས་
ནའང་དེ་མིན་པར་འཇུག་པ་ལས་གསལ་པོར་གསུངས་པའི་ཕྱིར་དང་ཐ་སྙད་དུ་བདག་རྫས་སུ་མེད་ལ་ཕུང་པོ་རྫས་སུ་
ཡོད་པ་སོགས་ཀྱི་ཁྱད་པར་འཐད་པ་དང་། ཡུལ་བདག་གཉིས་པོ་སྟོང་པར་ཤེས་པས་དེ་འཛིན་གཉིས་པོ་ལྡོག་རིགས་པ་
སྨྲ་བའི་ཚུལ་ཡིན་གྱི་ཡུལ་སྟོང་པར་ཤེས་ཀྱང་གདགས་པའི་གཞི་ཙམ་མ་ལོག་པས་དེར་འཛིན་མི་ལྡོག་ན་ཆོས་ཐམས་་་
ཅད་བདེན་མེད་དུ་ཤེས་ཀྱང་སྣང་བ་ཐམས་ཅད་མ་ལོག་པ་སྲིད་དུ་བདེན་འཛིན་དང་ཆགས་སོགས་ལྡོག་པར་ཡ་་་་་་
དཀའ་བར་འགྱུར་རོ། །སྣང་བཞིན་དུ་ཡང་སྟོང་པའི་ཕྱིར་དེར་མ་ཞེན་ན་སྣང་བ་ཙམ་གྱིས་བདེན་འཛིན་མི་སྐྱེད་དོ་སྙམ་
ན། ཕུང་པོ་ཙམ་བདེན་པར་བཟུང་ཡང་ངའོ་སྙམ་དུ་བདེན་པར་མ་བཟུང་ན་ཕུང་པོར་བཟུང་བ་ཙམ་གྱིས་ངར་འཛིན་
མི་དགོས་ཏེ་དེ་གཉིས་དམིགས་རྣམ་མི་འདྲ་བའི་ཕྱིར་རོ། །ཇི་སྲིད་ཕུང་པོར་འཛིན་ཡོད་པ་ཞེས་སོགས་ཀྱི་ལུང་དོན་ནི་་
295



གོང་དུ་མདོ་ཙམ་བརྗོད་ཟིན་པས་འདིར་མི་སྤྲོའོ། །གལ་ཏེ་ཕུང་པོར་ཡང་བཟུང་རང་གི་རྒྱུད་དུ་ཡང་བཟུང་པ་ཙམ་གྱིས་
ངར་འཛིན་པ་སྐྱེ་བ་མིན་ནམ་སྙམ་དུ་ལས་དང་པོ་པ་དག་སེམས་ན་དེ་ལྟར་མ་ཡིན་ཏེ། དུ་མ་ཚོགས་པའི་རང་བཞིན་་་་
ཅན་གྱི་ཕུང་པོ་རྣམས་ལ་གཅིག་པུའི་ངོ་བོ་མེད་པ་དང་དེ་མི་རྟག་པའི་རང་བཞིན་དུ་ངེས་པའི་ཚེ། དེ་ཙམ་ལ་བདག་ཏུ་
བློས་ཕར་བཏགས་པ་ཙམ་ལས་བདག་དོན་དུ་མེད་པར་རྟོགས་པ་ན། རང་རྒྱུད་ཀྱི་ཕུང་པོ་ཆ་དུ་མ་ཡོད་པ་བཞིན་དུ་ང་
མང་པོ་ཡོད་སྙམ་པའི་བློ་ལྷན་སྐྱེས་འབྱུང་མི་སྲིད་ལ། གཅིག་པུའི་ང་ཞེས་འཛིན་པའི་གཞི་ཞིག་ནི་གདགས་གཞི་ཕུང་པོ་
འདི་ལ་མེད་ངེས་མཐོང་བའི་ཚེ་ཇི་ལྟར་ན་རང་རྒྱུད་ཀྱི་ཕུང་པོ་ལ་བདག་ཏུ་འཛིན་ཏེ་ཐག་པ་ཡོད་པར་བཟུང་ཡང་སྦྲུལ་
དུ་མི་འཛིན་པ་དང་འདྲའོ། །རྡུལ་ཕྲན་ཆ་མེད་དང་སྐད་ཅིག་ཆ་མེད་ཀྱི་ཕྲ་བ་ཙམ་གྲུབ་མཐས་དོན་དམ་དུ་ཁས་བླངས་
ན་ཡང་དེ་ནི་ཡིད་ཀྱི་དཔྱོད་པས་དོན་ལ་གྲུབ་ཅེས་འདོད་པ་ཙམ་ལས་བདེ་སྡུག་གི་རྟེན་དུ་གྱུར་པའི་ཕུང་པོ་འདི་སྣང་
བ་ཡོད་ཀྱི་རིགས་ལ་ཆ་བཅས་སུ་སྣང་གི་ཆ་མེད་སྣང་མི་ནུས་ལ། ཆ་མེད་དང་སྐད་ཅིག་མ་དུ་མ་ཡོད་དུ་ཆུག་ཀྱང་དེ་ང་
མིན་པར་རིགས་པས་ངེས་ཤིང་མངོན་སུམ་རྟོགས་པར་བྱར་ཡོད་པས་དེ་ཙམ་གྱིས་བདག་ཏུ་འཛིན་པའི་ཉེས་པ་ཅི་ཡང་
མི་སྐྱེད་དོ། །དེས་ན་འདུ་བྱེད་ཐམས་ཅད་མི་རྟག་པ་དང་དུ་མ་སིལ་བུའི་རྣམ་པར་མངོན་སུམ་མཐོང་བའི་དགྲ་བཅོམ་་་
པ་རྣམས་ལ་རང་རྒྱུད་ཀྱི་ཕུང་པོར་སྣང་བ་ཡང་ཆར་དང་འབབ་ཆུ་བཞིན་དུ་དུ་མ་ཚོགས་པ་སྐད་ཅིག་ཀྱང་མི་རྟོག་པར་
གཡོ་ཞིང་འགུལ་ལ་རྡེག་པའི་རྣམ་པ་ཅན་དུ་གཟིགས་པར་གསུངས་པས་གཞི་དེ་ལ་ངའོ་སྙམ་དུ་ང་ངོ་བོས་གྲུབ་པར་ཇི་
ལྟར་འཛིན་ཏེ་འཛིན་མི་སྲིད་དོ། །དེ་ལྟར་ན་རང་རྒྱུད་ཀྱི་ཕུང་པོའི་ཚོགས་པ་བློས་མ་གཞིགས་མ་བརྟགས་པར་ངའོ་སྙམ་
དུ་བཏགས་པ་ཡིན་ན་ཡང་། ཞེན་ཡུལ་གྱི་ང་དེ་ཐག་པ་སྦྲུལ་ལྟར་ཕུང་པོ་དང་གཅིག་ཐ་དད་གང་དུའང་མེད་པར། བློས་
ཕར་བཏགས་ཙམ་དུ་ཤེས་ཤིང་གོམས་པས་ཕུང་པོ་ཕྲ་བ་ནས་བདེན་མེད་དུ་མ་རྟོགས་ཀྱང་ངར་འཛིན་ལྡོག་སྟེ། འདུས་
བྱས་སྐད་ཅིག་མ་བར་མ་ཆད་དུ་བྱུང་བ་ལ་བརྟེན་ནས་རྟག་འཛིན་གྱི་བློ་འབྱུང་བ་ཡིན་ན་ཡང་། སྐད་ཅིག་རྣམས་སོ་སོ་
བ་ཡིན་པར་ངེས་པའི་ཚེ་རྟོག་འཛིན་གྱི་བློ་ངེས་པར་ལྡོག་གི་རྟག་པར་འཁྲུལ་གཞིའམ་གདགས་གཞི་སྐད་ཅིག་མ་རྣམས་
རྒྱུན་ཆད་མི་དགོས་པ་ཡིན་ནོ། །གལ་ཏེ་འདི་སྙམ་དུ། བདེན་པར་གྱུར་པའམ་སྡུག་བསྔལ་བར། །མ་གྱུར་ཅིག་ཅེས་འདོད་
པ་ན། །ངའོ་སྙམ་པའི་བློ་གང་དེ། །སེམས་ཅན་ལ་ལྟ་ལྷན་ཅིག་སྐྱེས། །ཞེས་རྣམ་འགྲེལ་ལས་གསུངས་པ་ལྟར། རང་རྒྱུདཀྱི་
ཕུང་པོ་ལ་བདེན་པར་འཛིན་ན་ཕུང་པོ་ལ་བརྟེན་པའི་བདེ་སྡུག་ཉམས་སུ་མྱོང་བའི་ཚེ་ངའོ་སྙམ་དུ་བསམ་པའི་བློ་ལྷན་
སྐྱེས་ཇི་ལྟར་མི་སྐྱེ་སྙམ་ན། བདེ་སྡུག་གི་ཉམས་སུ་མྱོང་ཡང་ཕུང་པོ་རགས་པའི་སྟེང་ནས་ཡིན་གྱི་ཆ་མེད་སིལ་བུ་བ་ལ་མ་
ཡིན་ཀྱང་ཟག་བཅས་ཀྱི་ཕུང་པོའི་ཚོགས་པ་ཡོད་པ་སྲིད་དུ་དེ་ལ་བརྟེན་ནས་བདེ་སྡུག་མྱོང་བ་ཙམ་པ་བསླུ་མེད་དུ་ཡོད་
ཀྱང་། དེ་ཙམ་གྱིས་ངར་འཛིན་སྐྱེ་མི་དགོས་ཏེ་དུ་མ་ཆོས་ཙམ་གྱི་ཕུང་པོ་ལས་བདེ་སྡུག་མྱོང་བ་འཐད་ཅིང་དེ་ལ་བདག་
དང་བདག་གི་བ་གང་ཡང་མེད་པ་དེ་ལྟར་དངོས་སུ་རྟོགས་པའི་ཕྱིར་ཏེ། བདག་ཏུ་དམིགས་པ་ཟད་པའི་ཚེ་བདེ་སྡུག་་་
སོགས་རང་རྒྱུད་ཀྱི་ཕུང་པོ་ལའང་བདག་གི་བར་མི་འཛིན་ཏེ་བདག་གི་བར་འཛིན་པ་ནི་བདག་ཏུ་འཛིན་པ་ལས་བྱུང་
བའི་ཕྱིར་རོ། །དེ་ལྟར་ཡང་འཇུག་པ་ལས། གང་ཕྱིར་བྱེད་པོ་མེད་ཅན་ལས་མེད་པ།དེ་ཕྱིར་བདག་གི་བདག་མེད་པ་་་
296



ཡོད་མིན། །དེ་ཕྱིར་བདག་དང་བདག་གིས་སྟོང་ལྟ་བའི། །རྣལ་འབྱོར་པ་དེ་རྣམ་པར་གྲོལ་བར་འགྱུར། །ཞེས་གསུངས་པ་
ལྟར་བདག་དང་བདག་གིར་མི་འཛིན་པ་དེ་དག་ལ་ཙན་དན་དང་སྟེའུ་མཉམ་པའི་བློ་འབྱུང་སྟེ་ཆགས་བྲལ་ཞེས་བྱའོ། །
དེ་ལྟར་མིན་ན་ཐ་སྙད་དུ་ཕུང་པོ་ལ་བརྟེན་པའི་བདེ་སྡུག་མྱོང་བ་ཙམ་དགྲ་བཅོམ་པ་ཆེན་པོ་རྣམས་ལའང་ཡོད་པས་་་
ཕུང་པོ་བདེན་མེད་ཙམ་རྟོགས་ཀྱང་རུང་ཕུང་པོ་ཡོད་པའི་རིང་ལ་བདེ་སྡུག་མྱོང་བ་ལ་བརྟེན་ནས་ངར་འཛིན་ལྷན་་་་་
སྐྱེས་ལྡོག་པར་མི་འགྱུར་ན་ཡང་། དགྲ་བཅོམ་པ་ལ་ངར་འཛིན་ལྷན་སྐྱེས་དྲུང་ནས་མ་ཕྱུངས་པ་སུའི་ལུགས་ལའང་མི་་་
སྲིད་དོ། །དེས་ན་ཡང་དག་པའི་དོན་རིགས་པས་གཏན་ལ་ཕབ་ནས་གོམས་པ་ལས་དེའི་དོན་མངོན་སུམ་མཐོང་ཞིང་།
སླར་ཡང་གོམས་པ་མཐར་ཕྱིན་པ་ལས་དེའི་བཟློག་ཕྱོགས་སྒྲོ་འདོགས་པའི་ཀུན་རྟོག་རྨང་ནས་ཞི་བར་འདོད་པ་ནི་ལམ་
ཡང་དག་སྒོམ་པ་ཀུན་གྱི་ཚུལ་ལུགས་ཡིན་པས་དེ་ལྟར་ངེས་པར་བྱའོ། །གོང་དུ་བཤད་པ་ལྟར་བརྟེན་ནས་འབྱུང་བའི་་་
སྟོང་ཉིད་རྟོགས་པ་ཙམ་ཉན་རང་ལ་ཡོད་པར་བསྟན་པའི་རིགས་པ་དེས་སྐད་ཅིག་དང་རྡུལ་ཕྲན་ཆ་མེད་ཀྱིས་བརྩམས་
པའི་ཕུང་པོ་ལྔ་ཡང་དབུ་བ་རྡོས་པ་སོགས་ས་བཞིན་དུ་སྟོན་ནུས་ཤིང་། ཉན་ཐོས་པ་རྣམས་ཀྱིས་ནི་རགས་པ་བཅོམ་་་་
ཞིང་བློས་གཞན་བསལ་དུ་རུང་བ་རྣམས་ཀུན་རྫོབ་ཏུ་ཡོད་པ་ཙམ་དུ་འདོད་ཀྱང་དེ་སྟོང་པར་མི་འདོད་པ་ལ་འདིར་་་
བརྟེན་ནས་བཏགས་པ་དང་སྟོང་པ་ཉིད་དོན་གཅིག་ཏུ་སྒྲུབ་པའི་རིགས་པ་དེས་ཉན་ཐོས་སྡེ་པས་སྟོང་པ་ཉིད་ལ་སུན་
འབྱིན་པ་གཞི་མེད་དུ་བཟློག་ནུས་ཏེ། དངོས་སྨྲ་བ་དག་གི་ཞེ་འདོད་ལ་རང་བཞིན་གྱིས་གྲུབ་པའི་དངོས་པོ་མེད་ན་བྱ་་
བྱེད་སོགས་མི་འཐད་དོ་སྙམ་པ་ལ། དགེ་མི་དགེའི་ལས་སོགས་བྱ་བྱེད་བདེན་གྲུབ་ཏུ་འདོད་པ་ཐམས་ཅད་ཀྱང་ལེགས་
པར་དཔྱད་ན་ཆ་མེད་པའི་སྐད་ཅིག་གཅིག་དང་རྡུལ་ཕྲན་གཅིག་ལས་མི་འབྱུང་བར་རྒྱུན་དང་ཚོགས་པ་ལས་འབྱུང་ལ།
རྒྱུན་དང་ཚོགས་པ་ནི་བཏགས་པ་ཙམ་སྟེ། གང་བཏགས་པས་གྲུབ་པ་དེ་ནི་རང་གི་ངོས་བོས་མ་གྲུབ་པའོ། །ཞེས་རིགས་
པའི་ལམ་ནས་གསལ་པོར་བསྟན་པའི་ཚེ་དངོས་སྨྲ་བས་དེ་ལྟར་མ་ཡིན་ནོ། །ཞེས་རིགས་པའི་ལམ་ནས་བརྒལ་མི་ནུས་ལ།
དེ་ལྟར་གྲུབ་ན་སྟོང་པ་ཉིད་ལ་བྱ་བྱེད་རྒྱུ་འབྲས་ཤིན་ཏུ་འཐད་ཅིང་དངོས་པོར་གྲུབ་པ་ལ་མི་འཐད་པའི་ཚུལ་ཤེས་པར་
འགྱུར་རོ། །གལ་ཏེ་འདི་སྙམ་དུ་དེ་འདྲའི་བརྗོད་པ་དེ་ལ་ཅིའི་ཕྱིར་བརྒལ་མི་ནུས་ཏེ་དངོས་སྨྲའི་གྲུབ་མཐའ་འཛིན་པ་
དག་གིས་རྟེན་འབྱུང་དང་སྟོང་པ་ཉིད་དོན་གཅིག་ཏུ་མི་སེམས་པར་མ་ཟད། མྱུ་གུའི་སྐྱེ་བ་བདེན་པར་ཡོད་དེ་ས་བོན་་
ལ་བརྟེན་ནས་འབྱུང་བའི་ཕྱིར་རོ་སྙམ་དུ་བརྟེན་ནས་འབྱུང་བ་དང་བདེན་གྲུབ་ཡིན་པ་འགལ་མེད་དུ་ཁས་ལེན་ལ།
དེའི་ཕྱིར་རྒྱུན་དང་ཚོགས་པ་སོགས་ཁོ་རང་གིས་ཀུན་རྫོབ་ཏུ་འདོད་པ་དེ་དག་ཀྱང་ཆ་མེད་ཀྱི་དངོས་པོ་ལ་བརྟེན་ནས་
གཞག་ཀྱང་དེ་དག་གི་ངོ་བོ་སྟོང་མི་དགོས་པར་བདེན་གྲུབ་ཏུ་འདོད་པས་སོ་སྙམ་ན། གྲུབ་མཐའ་སྨྲ་བ་མངོན་པའི་ང་
རྒྱལ་ཅན་གྱི་ཉན་ཐོས་པས་དེ་ལྟར་སྨྲ་བ་ནི་བདེན་ཀྱང་ཉན་ཐོས་སྡེ་པ་དེ་དག་གི་ལུགས་ལའང་འབྲས་བུ་ཐོབ་པ་ནི་་་་
གང་ཟག་གི་བདག་མེད་མངོན་སུམ་རྟོགས་པ་ལས་འབྱུང་བར་ཁས་ལེན་པས་ན་ཉན་རང་གི་འབྲས་བུ་ཐོབ་པའི་གང་་
ཟག་དེས་རང་གི་ཡན་ལག་དུ་མ་ལ་བརྟེན་ནས་བཏགས་པའི་ཡན་ལག་ཅན་ཤིང་རྟ་དང་བུམ་པ་སོགས་དང་གཟུགས་་
སོགས་རགས་པའི་དངོས་པོ་ཀུན་རྫོབ་ཏུ་ཡོད་པར་འདོད་པ་དེ་རྣམས་བརྟེན་ནས་བཏགས་པ་ཙམ་ལས་ངོ་བོ་མེད་པའི་
297



བདེན་མེད་དུ་མ་ཤེས་ན་གང་ཟག་གི་བདག་བདེན་མེད་དུ་ཤེས་པའི་ཐབས་མེད་དེ། ཕུང་པོ་ལ་རིལ་པོ་གཅིག་གི་ངོ་་་་
བོའམ་རྒྱུན་དང་ཚོགས་པོའི་ངོ་བོ་བདེན་གྲུབ་ཏུ་འཛིན་ན་དེ་དང་ངར་འཛིན་པའི་ཞེན་ཡུལ་ལ་མཚན་ཉིད་དམ་་་་་་
དམིགས་རྣམས་ཀྱི་འཇུག་པ་མི་མཐུན་པ་མེད་པས་དེ་འདྲའི་ཕུང་པོ་ལ་གང་ཟག་གི་བདག་ཏུ་འཛིན་པ་ལྡོག་པའི་་་་་
ཐབས་མེད་དོ། །ངར་འཛིན་ལྷན་སྐྱེས་ཀྱི་ཞེན་ཡུལ་མ་ཁེགས་བར་དུ་བདག་འཛིན་ལྡོག་མི་སྲིད་པས་འཁོར་བ་ལས་ཐར་
བའི་ཐབས་མེད་ལ། གལ་ཏེ་འཁོར་བ་ལས་ཐར་ན་ཞེན་ཡུལ་དེ་ཁེགས་ནས་བདག་མེད་རྟོགས་པའི་ཁྱབ་པ་ཡང་ངེས་་་
པར་འགྲུབ་ཅིང་། ངར་འཛིན་ལྷན་སྐྱེས་ཀྱི་ཞེན་ཡུལ་ཇི་ལྟར་འགོག་ན་ང་ཞེས་པ་ཕུང་པོ་ལ་བརྟེན་ནས་བཏགས་པ་ཙམ་
དུ་ཤེས་ཤིང་། གང་བརྟེན་ནས་བཏགས་པ་ལ་རང་གི་ངོ་བོ་ཉིད་མེད་པར་ཁོང་དུ་མ་ཆུད་བར་དུ་དེ་ཁེགས་མི་སྲིད་པར་
གྲུབ་པ་ཡིན་ནོ། །དེ་ལྟར་ན་འཁོར་བ་ལས་ངེས་པར་ཐར་བའི་ཉན་རང་དགྲ་བཅོམ་པ་དེ་དག་གིས་བརྟེན་ནས་བཏགས་
པའམ་རྐྱེན་ཉིད་འདི་པ་ཙམ་གྱི་སྟོང་ཉིད་ངེས་པར་རྟོགས་དགོས་ཏེ་རྟེན་འབྱུང་དང་དོན་གཅིག་པའི་སྟོང་ཉིད་དེ་མ་་
རྟོགས་བར་དུ་གང་ཟག་གི་བདག་མེད་རྟོགས་པ་མི་སྲིད་དོ། །དེ་ལྟ་བུའི་གང་ཟག་གིས་བདག་མེད་རྟོགས་ན་རྒྱུན་དང་་
ཚོགས་པའི་ངོ་བོ་ཀུན་རྫོབ་ཏུ་ཡོད་པར་འདོད་པ་དག་ལའང་ངོ་བོ་མེད་པར་ཅིས་མི་རྟོགས་ཏེ་དེ་གཉིས་ལ་རྟོགས་་་་་་
དཀའ་སླ་དང་རྟོགས་ཚུལ་ལ་ཁྱད་པར་གང་ཡང་མེད་པའི་ཕྱིར་རོ། །དེ་ལྟ་ནའང་ཉན་རང་འབྲས་གནས་དེ་དག་གིས་་་
ཀྱང་ཐེག་ཆེན་པ་ལྟར་ཆོས་ཐམས་ཅད་གཞི་མེད་པའི་སྟོང་ཉིད་རྟོགས་མི་ནུས་པར་གསུངས་ཏེ་ཆ་མེད་གཉིས་སོགས་ཁོ་
རང་གི་ལུགས་ཀྱི་བློས་གཞིགས་ཀྱང་ངོ་བོ་ཡོད་པའི་ཆོས་དུ་མ་ཁས་ལེན་པ་ལ་དེ་ཡང་བདེན་མེད་དུ་རྟོགས་དགོས་པའི་
རིགས་པ་གང་ཡང་མེད་དེ་རེ་ཞིག་ཆོས་བདག་མེད་རྟོགས་པ་མ་རྫོགས་པའི་ལམ་དམན་པ་དེ་འདྲ་སྲིད་པ་ལ་འགལ་བ་
གང་ཡང་མེད་ལ་ཆོས་བདག་མེད་རྟོགས་པ་ཡོངས་སུ་མ་རྫོགས་ཀྱང་རང་ལམ་གྱིས་འབྲས་བུ་གྲུབ་པ་ཡོད་པར་ལུང་་་་་
དང་རིགས་པས་གྲུབ་པའི་ཕྱིར་རོ། །དེ་ལྟར་ཆོས་རགས་པ་འགའ་ཞིག་བདེན་མེད་དང་གང་ཟག་གི་བདག་མེད་རྟོགས་
པ་དེ་ནི་ཉན་རང་གི་རང་ལམ་ཁོ་ནས་འདྲེན་ནུས་པར་གྲུབ་ལ་དེ་ལས་རྒྱ་ཆེ་བའི་བདག་མེད་ཡོངས་རྫོགས་རྟོགས་པ་ནི་
དམན་ལམ་ལ་ཞུགས་པས་འདྲེན་མི་ནུས་ཏེ་ཕྱི་ནང་གི་ཡོངས་འཛིན་སོགས་ལམ་མཆོག་གི་རྐྱེན་མ་ཚང་བས་དེའི་བྲས་་
བུ་རྩོལ་མེད་ལྷུན་གྲུབ་ཏུ་འབྱུང་བར་མི་རིགས་ལ། ཐེག་ཆེན་ན་བདག་མེད་གཉིས་ཀ་རྒྱས་པར་སྟོན་པ་སོགས་ལམ་གྱི་ས་
ཡན་ལག་ཚང་པས་སྤང་རྟོགས་ཁྱད་ཅན་གྱི་འབྲས་བུ་འགྲུབ་པ་ཡིན་ནོ། །འདི་འདྲའི་མཚམས་ཟིན་པ་ནི་བསིལ་ལྡན་ན་
སུ་ཡོད་སོ་སོའི་ཡིག་འཇོག་གིས་ཤེས་ཤིང་དེའི་ཕྱིར་འདི་ཉིད་ཤིན་ཏུ་གཅེས་པར་བྱ་དགོས་སོ། །དེ་ལྟར་སློབ་དཔོན་་་་་
འཕགས་པ་ཡབ་སྲས་ཀྱི་རིགས་པ་འདིས་ཉན་རང་ལའང་བརྟེན་ནས་བཏགས་པའི་སྟོང་ཉིད་མཐོང་བ་ཡོད་པ་དང་།
དེ་དག་གིས་བརྟེན་ནས་བཏགས་པ་ལ་རང་གི་ངོ་བོས་མ་གྲུབ་པའི་སྟོང་པ་ཉིད་དུ་མ་ཤེས་ན་གང་ཟག་གི་བདག་མེད་
རྟོགས་པའི་ཐབས་མེད་ན་འཁོར་བ་ལས་ཀྱང་མི་ཐར་བར་གསུངས་པའི་ཚུལ་དེས་ཐེག་པ་གསུམ་གྱི་བྱང་ཆུབ་ཀྱང་སྟོང་
ཉིད་རྟོགས་པ་ལས་འབྱུང་བའི་ལུང་གི་དོན་ལེགས་པར་ཤེས་ནུས་ཤིང་། ཉན་རང་གིས་གང་ཟག་གི་བདག་མེད་ཕྲ་བ་་་
དང་ཁོ་རང་གི་ལུགས་ཀྱི་ཀུན་རྫོབ་ཏུ་ཡོད་པར་འདོད་པའི་ཆོས་རྣམས་ལ་བདག་མེད་རགས་པ་ཙམ་རྟོགས་ཀྱང་ཆོས་
298



བདག་མེད་རྟོགས་པ་ཡོངས་སུ་མ་རྫོགས་ཏེ་ཆ་མེད་གཉིས་སོགས་ཁོ་རང་གི་ལུགས་ཀྱི་དོན་དམ་པར་ཡོད་པར་འདོད་་་
པའི་ཆོས་མཐའ་དག་བདེན་མེད་དུ་མ་ཤེས་པས་སྟོང་ཉིད་བཅུ་དྲུག་ཡོངས་སུ་རྫོགས་པའི་ཐེག་ཆེན་གྱི་རྟོགས་རིགས་་་
དང་བསྐྲུན་ན་རྒྱ་མཚོ་དང་བ་ལང་རྨིག་རྗེས་ཀྱི་ཆུ་ལྟར་འགྱུར་པར་བཞེད་དེ། བདག་མེད་འདི་ནི་འགྲོ་བ་རྣམ་དགྲོལ་་་
ཕྱིར། །ཆོས་དང་གང་ཟག་དབྱེ་བས་རྣམ་གཉིས་གསུངས། །ཞེས་དང་། སྤྲོས་དང་བཅས་པར་སྟོང་པ་ཉིད། །བཅུ་དྲུག་་་་
བཤད་ནས་མདོར་བསྡུས་ཏེ། །སླར་ཡང་བཞི་བཤད་དེ་དག་ནི། །ཐེག་ཆེན་དུ་ཡང་བཞེད་པ་ཡིན། །ཞེས་དང་། ཉན་རང་
རྣམས་ལ་རྐྱེན་ཉིད་འདི་པ་ཙམ་མམ་བརྟེན་ནས་འབྱུང་བའི་སྟོང་པ་ཉིད་རྟོགས་པ་ཙམ་ཡོད་མོད་ཀྱི་འོན་ཀྱང་དེ་དག་
གི་སྟོང་ཉིད་ནི་མདོར་བསྡུས་པ་ཙམ་མོ་ཞེས་སོགས་རྒྱ་ཆེར་གསུངས་པ་ནི། སྟོང་ཉིད་རྟོགས་པ་རྫོགས་མ་རྫོགས་ཀྱི་ཁྱད་
པར་ལས་འབྲས་ཡུམ་ལ་ཉེ་རིང་གི་གཞི་ཤེས་སུ་གསུངས་པ་དང་དགོངས་པ་གཅིག་ཏུ་གྱུར་པ་ཤེས་པར་བྱའོ། །དེ་ལྟར་་
ཡང་། གཟུགས་ནི་དབུ་བ་རྡོས་པ་འདྲ། །ཚོར་བ་ཆུ་ཡི་ཆུ་བུར་འདྲ། །ཞེས་དུ་མ་དང་མི་རྟག་པའི་རང་བཞིན་གྱི་འདི་་་་
ལྟར་རགས་པར་སྣང་བའི་ཕུང་པོ་རྣམས་སྒྱུ་མ་ལྟར་བསྟན་པ་དེ་ཉིད་ཉན་ཐོས་པའི་ལུགས་ཀྱི་ཆོས་བདག་མེད་པ་་་་༌་
མདོར་བསྡུས་པའམ་རགས་པ་ཙམ་ཡིན་པར་བཞེད་དོ། །ཅིའི་ཕྱིར་མདོར་བསྡུས་པ་ཞེས་བྱ་ན་གང་ཟག་གི་བདག་མེད་
རྟོགས་པ་ལ་དེ་ཙམ་ཞིག་མེད་དུ་མི་རུང་བའི་ཕྱིར་ཕུང་སོགས་འདུས་པ་ལ་ངོ་བོ་མེད་པའི་ཆོས་བདག་མེད་པ་མདོར་་་
བསྡུས་པའམ་ཕྱོགས་ཙམ་བསྟན་ཏོ་ཞེས་སོ། །དེ་ལྟར་ལེགས་པར་ངེས་པ་ན་བྱམས་འཇམ་དབྱངས་ཀྱི་མན་ངག་ལ་་་་
བརྟེན་པའི་ཤིང་རྟ་ཆེན་པོ་རྣམས་ཀྱི་གཞུང་དགོངས་པ་གཅིག་པའི་གནད་ཤིན་ཏུ་དོན་ཆེ་བ་ཉིད་སོམ་ཉི་དང་བྲལ་་་་་
བར་ཤེས་ནུས་པའི་ཕྱིར་རང་གི་བློ་ཡི་རྩལ་གྱིས་གསལ་བར་རྣམ་པར་ཕྱེ་སྟེ་བཤད་པའོ། །ཞེས་སོ། །ལྔ་པ་ནི། བརྒལ་ལན་
ཆེན་མོ་དེ་ཉིད་ལ་བལྟ་བར་བྱ་སྟེ་འདིར་ནི་ཡི་གེ་མང་གི་དོགས་པས་མ་བཀོད་དོ། །གཉིས་པ་ཉན་ཐོས་ལས་རང་རྒྱལ་བྱེ་
བྲག་ཏུ་དབྱེ་བ་ནི། ཀུན་མཁྱེན་ཡབ་སྲས་ཀྱི་གསུང་རབ་ལས་འབྱུང་བ་རྣམས་ཏེ་འདིར་ལོགས་སུ་བཀོད་མི་དགོས་སོ། །
དེ་ལྟར་ཀུན་མཁྱེན་ཡབ་སྲས་ཀྱི་གསུང་རབ་ལས་འབྱུང་བའི་དོན་རྣམས་སླར་ཡང་གསལ་བྱེད་དུ་ཤེར་འགྲེལ་ལུང་་་་་
རིགས་འོད་སྣང་ལས། འདིའི་སྐབས་སུ་ཐེག་པ་གསུམ་ཀའི་འཕགས་པ་རྣམས་ལ་རྟོགས་པ་མཐོ་དམན་ཡོད་མེད་ཀྱི་་་་
བཞེད་ཚུལ་མི་འདྲ་བ་འགའ་རེ་བྱུང་ཡང་སྤྱིར་སྤྲུལ་པའི་ཉན་ཐོས་ལྟ་བུ་ཉན་ཐོས་རང་རྒྱུད་པ་མ་ཡིན་པ་དང་ཉན་ཐོས་
དབང་རྣོན་ཐེག་པ་ཆེན་པོ་ལ་ཐོས་བསམ་བྱས་པའི་དགྲ་བཅོམ་པ་ཁ་ཅིག་མ་ངེས་ཀྱང་། ཐེག་དམན་གྱི་གང་ཟག་ཐམས་
ཅད་རྟོགས་པ་བྱང་སེམས་དང་འདྲ་ཞེས་ནི་མི་འདོད་དེ་སྤྱིར་བཏང་ལ་རིགས་ཅན་གསུམ་པོ་ཤེས་རབ་སྟོང་པ་ཉིད་ལ་
བརྟེན་དགོས་པ་གོང་དུའང་བཤད་ལ། བྱེ་བྲག་ཕྱེས་ན་འཕགས་པ་གསུམ་གྱིས་ཐོབ་བྱའི་འབྲས་བུ་ལ་མཐོ་དམན་ཡོད་་
པ་ལྟར་སྤངས་རྟོགས་ལའང་མཐོ་དམན་ཡོད་དེ། ཉན་ཐོས་ཀྱིས་བདག་མེད་ཕྱོགས་གཅིག་དང་། རང་རྒྱལ་གྱིས་བདག་
མེད་ཕྱེད་གཉིས་དང་། བྱང་སེམས་ཀྱིས་བདག་མེད་གཉིས་ཀ་རྫོགས་པར་རྟོགས་པ་དང་། དེ་བཞིན་དུ་སྤང་བྱ་སྤངས་་
པའང་ཕྲ་རགས་ཡོད་ཅིང་བདག་མེད་གཉིས་ཀྱང་གང་ཟག་སོ་སོའི་འབྲས་བུ་ཐོབ་བྱེད་ཀྱིས་ལམ་ཐ་དད་དུ་བསྟན་པ་
དང་། ཐེག་པ་གོང་འོག་དབང་པོའི་རྣོ་རྟུལ་སོགས་སོ་སོར་ངེས་པའི་ཕྱིར་གྲུབ་མཐའི་བབ་དང་བསྟུན་པར་བྱ་དགོས་་་་
299



པའི་ཕྱིར་རོ། །ལུང་ནི། ལང་ཀར་གཤེགས་པ་ལས། བློ་གྲོས་ཆེན་པོ་རྣམ་པར་གྲོལ་བ་རོ་གཅིག་པའི་ཕྱིར་ཉན་ཐོས་དང་
རང་སངས་རྒྱས་ཉོན་མོངས་པའི་སྒྲིབ་པ་སྤངས་པ་ནི་བྱེ་བྲག་མེད་མོད་ཀྱི། ཤེས་བྱའི་སྒྲིབ་པ་སྤངས་པ་ནི་མ་ཡིན་ནོ། །
བློ་གྲོས་ཆེན་པོ་ཤེས་བྱའི་སྒྲིབ་པ་ནི་ཆོས་ལ་བདག་མེད་པ་མཐོང་བའི་བྱེ་བྲག་གིས་རྣམ་པར་དག་པར་འགྱུར་རོ། །ཉོན་
མོངས་པའི་སྒྲིབ་པ་ནི་གང་ཟག་ལ་བདག་མེད་པ་མཐོང་བའི་བྱེ་བྲག་གིས་རྣམ་པར་དག་པར་འགྱུར་རོ། །ཞེས་སོ།་་་
ཀྱིས་ཆོས་ལ་བདག་ཏུ་འཛིན་པ་སྟེ་བདེན་འཛིན་ཤེས་སྒྲིབ་དང་གང་ཟག་ལ་བདག་ཏུ་འཛིན་པ་སྟེ་བདེན་འཛིན་ཉོན་་་
སྒྲིབ་ཏུ་བསྟན་པ་དང་། བདག་མེད་གཉིས་པོའང་ཤེར་ཕྱིན་དུ་དོན་གཅིག་པར་དགོངས་ནས་འཕགས་པ་བཞི་ཀའི་ཡུམ་
ཤེར་ཕྱིན་ཡིན་པར་གསུངས་ཀྱང་བྱང་ཆུབ་སེམས་དཔའ་ལ་བསྟན་པ་ལྟར་ཉན་ཐོས་ལ་མ་བསྟན་ཅིང༌། དེ་དེའི་སྤྱོད་་་
ཡུལ་ཀྱང་མ་ཡིན་ཏེ་མི་རྒན་པ་ལ་འོས་པའི་ཟས་གོས་དེ་བྱིས་པ་ལ་མི་འོས་པ་བཞིན་ནོ། །ཡུམ་ལས། བྱང་ཆུབ་སེམས་་་
དཔའ་ལ་ཤེས་རབ་ཀྱི་ཕ་རོལ་ཏུ་ཕྱིན་པ་བསྟན་པ་ཉན་ཐོས་དང་རང་སངས་རྒྱས་རྣམས་ཀྱི་སྤྱོད་ཡུལ་དུ་གྱུར་པ་མ་ཡིན་
ནོ། །འདི་ཉན་ཐོས་སོ་སྐྱེ་སོགས་ལ་གསུངས་ཀྱི་འཕགས་པ་ལ་མ་ཡིན་སྙམ་ན། ཡིན་ཏེ་ས་བཅུ་པ་ལས། ཉན་ཐོས་དང་་་་
རང་སངས་རྒྱས་རྣམས་ནི་ཁམས་གསུམ་ལས་མངོན་པར་འབྱུང་ཞིང་ཡང་དག་པའི་མཐའ་ལ་གཞོལ་བས་འཕགས་པའི་
གང་ཟག་དེ་ལྟ་བུས་ཀྱང་མཐོང་བར་མི་ནུས་སོ། །དེ་མ་མཐོང་བས་བྱིས་པ་སོ་སོའི་སྐྱེ་བོ་རྣམས་ནི་ཐམས་ཅད་ཀྱང་ཕྱིན་
ཅི་ལོག་གིས་བསླད་པ་དང་། ལོག་པའི་རྣམ་པར་རྟོག་པས་ཤེས་པར་མི་ནུས་སོ། །ཞེས་པ་ནས་འོན་ཀྱང་དེ་བཞིན་་་་་
གཤེགས་པ་རྣམ་པར་རྟོག་པ་མེད་པར་ཆོས་ཐམས་ཅད་ལ་དབང་ཆེན་པོ་བརྙེས་པ། རྣམ་པར་དག་པའི་ཡེ་ཤེས་ཟབ་མོ་
དང་ལྡན་པ་རྣམས་ཀྱི་རང་གི་སྤྱོད་ཡུལ་ཡིན་ཏེ་གཞན་དང་ཐུན་མོང་དུ་མ་གྱུར་པའོ། །ཞེས་གསུངས་པའི་ཕྱིར་རོ། །ཉན་
ཐོས་འཕགས་པ་རྣམས་ཀྱིས་བདག་མེད་པར་རྟོགས་པ་དེ་བརྟེན་ནས་བཏགས་པའི་སྟོང་པ་ཉིད་དང་སྔར་ཡོད་ཟད་་་་
པས་སྟོང་པ་ཉིད་དང་ཉོན་མོངས་པ་རྣམས་ཀྱང་བརྟེན་ནས་བྱུང་བས་དེ་སྤངས་པའང་རང་བཞིན་གྱིས་མ་གྲུབ་པའི་་་
ཚུལ་གྱིས་རྟོགས་དགོས་པས་དེ་ལྟར་ན་བྱང་སེམས་འཕགས་པས་ངོ་བོ་ཉིད་ནས་སྟོང་པས་སྐྱེ་བ་མེད་པར་རྟོགས་པ་་་་
དང་དོན་གཅིག་པ་ལ་ཉན་ཐོས་སྡེ་པ་དག་ཐེག་ཆེན་གྱི་སྟོང་པ་ཉིད་སྟོན་པ་ལ་མི་སྐྲག་པར་བཟོད་པར་བྱ་དགོས་ཏེ།
འཕགས་པ་ཀླུས། ཐེག་པ་ཆེ་ལས་སྐྱེ་མེད་བསྟན། །གཞན་གྱིས་ཟད་པར་སྟོང་པ་ཉིད། །ཟད་དང་མི་སྐྱེ་དོན་དུ་ན། །གཅིག་
པ་དེ་ཕྱིར་བཟོད་པར་གྱིས། །ཞེས་པ་འདུས་བྱས་རྣམས་སྐད་ཅིག་གིས་ཟད་པ་རྟག་པས་སྟོང་པ་དང་དེ་བཞིན་དུ་རིལ་་
པོའམ་རགས་པ་གཅིག་ཏུ་བདེན་པས་སྟོང་པ་ལ་སོགས་པ་རྟོགས་པས་དངོས་པོའི་ངོ་བོ་ལ་སྒྲིབ་པའི་རྨོངས་པ་དེ་ཙམ་
སྤངས་པ་སོགས་ཐེག་ཆེན་གྱི་མི་སྐྱེ་བའི་ཆོས་ལ་བཟོད་པ་ཐོབ་པའི་ནང་དུ་ཉན་རང་གི་སྤངས་རྟོགས་དེ་ཐམས་ཅད་་་་
འདུ་བར་ཤེར་མདོ་རྣམས་ནས་ཀྱང་ཡང་ཡང་གསུངས་པའི་ཕྱིར་རོ། །དེས་ན་རྒྱ་མཚོ་ལས་ཆུ་མང་ཉུང་ཅི་འཐུང་ཡང་་་་
སྤྱིར་རྒྱ་མཚོ་ལས་བཏུང་བ་ཡིན་ཞིང་། སཱ་ལ་ཤ་བཅད་པའང་སྤྱིར་ཤིང་བཅད་པ་ཡིན་པ་བཞིན་གང་ཟག་རང་བཞིན་་་་
མེད་པར་རྟོགས་པའང་སྤྱིར་ཆོས་རང་བཞིན་མེད་པར་རྟོགས་པ་ཡིན་ཏེ། བདག་ཏུ་རྨོངས་པ་དེ་ཆོས་ལ་རྨོངས་པའི་བྱེ་
བྲག་ཡིན་པའི་ཕྱིར་རོ། །དེ་ལ་དགོངས་ནས་རྩ་ཤེས་ལས། ལས་དང་ཉོན་མོངས་ཟད་པས་ཐར། །ལས་དང་ཉོན་མོངས་་་
300



རྣམ་རྟོག་ལས། །སོགས་སྔར་དྲངས་པ་དང་། འཇུག་འགྲེལ་ལས། ཉན་ཐོས་དང་རང་སངས་རྒྱས་རྣམས་ལ་ཡོང་ཆོས་་་་
ཐམས་ཅད་རང་བཞིན་མེད་པར་ཤེས་པ་ཡོད་དོ། །ཞེས་བྱ་བ་གསལ་བར་ངེས་ཏེ། ཞེས་གསུངས་པས་ཉན་རང་རྣམས་་
ཀྱང་ཆོས་ཐམས་ཅད་ལ་བདག་དང་བདག་གི་བ་དང་རྟག་པ་དང་གཅིག་པུའི་རང་བཞིན་དུ་མེད་ཅིང་རྐྱེན་ཉིད་འདི་
པ་ཙམ་ལས་མེད་པར་མ་རྟོགས་ན་གཟུགས་སོགས་ལ་དམིགས་ནས་ཉོན་མོངས་སྐྱེ་བ་མི་ཁེགས་པས་དེ་དག་ལ་ཁམས་་
གསུམ་གྱི་ཉོན་མོངས་པ་སྤོང་བའི་ཐབས་མེད་པར་འགྱུར་ཏེ། རིན་ཆེན་ཕྲེང་བ་ལས། ཇི་སྲིད་ཕུང་པོར་འཛིན་ཡོད་པ། །
དེ་སྲིད་དེ་ལ་ངར་འཛིན་ཡོད། །ངར་འཛིན་ཡོད་ན་ཡང་ལས་ཏེ། །ལས་ལས་ཀྱང་ནི་སྐྱེ་བ་ཡིན། །ཞེས་དང་། བཞི་བརྒྱ་
པར། སྲིད་པའི་ས་བོན་རྣམས་ཤེས་ཏེ། །ཡུལ་རྣམས་དེ་ཡི་སྤྱོད་ཡུལ་ལོ། །ཡུལ་ལ་བདག་མེད་མཐོང་ན་ནི། །སྲིད་པའི་ས་
བོན་འགག་པར་འགྱུར། །ཞེས་གསུངས་པའི་ཕྱིར། སྤྱིར་ཐེག་དམན་གྱི་གཞུང་ཁ་ཅིག་ཏུ་གང་ཟག་གི་བདག་མེད་པ་ཙམ་
ལས་མ་བསྟན་པ་ནི། ཉན་ཐོས་ལས་དང་པོ་པ་རྣམས་རིམ་གྱིས་དྲང་བའི་ཕྱིར་ལ། དེ་ནས་གཞུང་ཁ་ཅིག་ཏུ་ཆོས་བདག་
མེད་མཚོན་པ་ཙམ་ཉན་རང་ལ་བསྟན་པ་ཡང་ཡོད་དོ། །གཟུགས་ནི་སྦུ་བ་རྡོས་པ་འདྲ། །ཚོར་བ་ཆུ་ཡི་ཆུ་བུར་འདྲ། །
འདུ་ཤེས་སྨིག་སྒྱུ་ལྟ་བུ་སྟེ། །འདུ་བྱེད་རྣམས་ནི་ཆུ་ཤིང་བཞིན། །རྣམ་པར་ཤེས་པ་སྒྱུ་མ་ལྟརོ། །ཉི་མའི་གཉེན་གྱིས་བཀའ་
སྩལ་ཏོ། །ཞེས་གསུངས་པའི་ཕྱིར་དང་། རྩ་ཤེ་ལས། བཅོམ་ལྡན་འདས་དངོས་དང་དངོས་མེད་པོ། མཁྱེན་པས་ཀ་ཏྱཱ་ན་ཡི། །
གདམ་ངག་ལས་ནི་ཡོད་པ་དང་། །མེད་པའང་གཉིས་ཀ་དགག་པར་མཛད། །ཅེས་ཟད་པའི་སྟོང་པ་ཉིད་ཀྱིས་ཡོད་པ་
རྟག་པ་དང་། ཆ་མེད་གཉིས་ཀྱིས་མེད་པ་ཆད་པ་བཀག་ཅེས་ཉན་ཐོས་སྡེ་པ་ཀུན་གྱིས་ཁས་ལེན་པ་ཡང་དོན་ལ་ཆོས་་་
བདག་མེད་ཀྱི་ཁོངས་སུ་འདུ་བ་དང་། ཟླ་བས། ཉན་ཐོས་ཐེག་པོ་ལས་ནི་ཆོས་ཀྱི་བདག་མེད་པ་མདོར་མཚོན་པ་ཙམ་དུ་
ཟད་དོ། །ཞེས་དང་། དེ་བས་རྒྱས་པར་མ་བསྟན་པ་ནི་རྣམ་བཤད་རིག་པར། ཅིའི་ཕྱིར་ཉན་ཐོས་ཀྱི་ཐེག་པར་ཆོས་ཀྱི་ས་
བདག་མེད་པར་མ་བསྟན་ཞེ་ན། དེ་དག་ནི་ཆོས་ལ་བདག་མེད་པ་ཉིད་ལ་གཟུང་པར་མི་བྱ་སྟེ། སྐྱེ་བར་བྱ་བ་ཡིན་པའི་
ཕྱིར་རོ། །འདི་ལྟར་དེ་དག་ནི་རང་བཞིན་གྱིས་སྡུག་བསྔལ་ལ་འཇིགས་ཤིང་སྙིང་རྗེ་ཆུང་བ་ཡིན་ནོ། །གང་ཟག་ལ་བདག་
མེད་པ་ཉིད་ལ་གཟུང་པར་བྱ་སྟེ། དེ་ལ་བདག་ཏུ་འཛིན་པའི་དབང་གིས་ལུས་ལ་སྲིད་པས་སྡུག་བསྔལ་ལས་རྣམ་པར་མི་
གྲོལ་བའི་ཕྱིར་རོ། །དེ་ལྟ་བས་ན་དེ་དག་ལ་གང་ཟག་མེད་པ་ཁོ་ན་བསྟན་གྱི་ཆོས་མེད་ནི་མ་ཡིན་ནོ། །ཞེས་གསུངས་པ་ནི།
གང་ཟག་ལ་བདག་མེད་པ་ནི་རྟོགས་སླ་བས་དབང་དམན་ལ་བསྟན་པ་དང་། ཕུང་སོགས་ཆོས་མཐའ་དག་ལ་བདག་
མེད་པ་ནི་ཤིན་ཏུ་ཕྲ་ཞིང་རྟོགས་དཀའ་བས་དབང་རབ་ལ་བསྟན་ཏོ་ཞེས་པའི་དོན་དང་། དབུ་མ་བསྟོད་པ་ལས།
མཚན་མ་མེད་པར་མ་རྟོགས་པར། །ཁྱོད་ཀྱིས་ཐར་པའང་མེད་པར་གསུངས། །དེ་ཕྱིར་ཁྱོད་ཀྱིས་ཐེག་ཆེན་ལས། །དེ་ནི་
ཚང་བར་བསྟན་པ་ལགས། །ཞེས་ཐེག་དམན་ལས་ཚང་བར་མ་བསྟན་ཅིང་མཚོན་པ་ཙམ་གསུངས་པ་དེ་མ་རྟོགས་ན་་་་
ཐར་པའང་མེད་པར་གསུངས་ལ། དེ་དག་གི་གཞུང་ན་ཆོས་བདག་མེད་ཉེ་ཚེ་བ་ཙམ་བསྟན་པས་དེ་དག་ལ་རྟོགས་པ་་་
རྫོགས་པར་ཡོད་པ་ཡང་མ་ངེས་སོ། །གཞན་དུ་མ་རྟོགས་པར་གསུངས་པ་རྣམས་དང་དགོངས་པ་བསྟུན་དགོས་པས་སོ། །
དེས་ན་བཀའ་དང་དགོངས་འགྲེལ་ཐམས་ཅད་ལས་ཉན་རང་ལ་ཆོས་བདག་མེད་རྟོགས་པ་མེད་པར་གསུངས་པ་་་་་་
301



རྣམས་རྫོགས་པར་རྟོགས་པ་མེད་པ་དང་། ཐབས་ཀྱིས་ཟིན་བྱེད་ཁྱད་པར་ཅན་མེད་པས་དམན་པ་ལ་དགག་སྒྲ་་་་
གསུངས་པ་ཡིན་པས་རིགས་པ་ཙམ་ཡང་རྟོགས་པར་གོ་བར་མི་བྱ་སྟེ། ཤེར་ཕྱིན་ལས། འཕགས་པའི་གང་ཟག་རྣམས་ནི་
འདུས་མ་བྱས་ཀྱིས་རབ་ཏུ་ཕྱེ་བའི་སླད་དུའོ། །ཞེས་འདུས་མ་བྱས་ཀྱི་ལམ་གྱིས་བྱང་ཆུབ་པ་གཙོ་བོ་ཡིན་གྱི། འདུས་བྱས་
ཀྱི་ལམ་ཁོ་ནས་གྲོལ་མི་ནུས་པས་ཉན་རང་དགྲ་བཅོམ་རྣམས་འཁོར་བར་སྐྱེ་བར་འགྱུར་བ་དང་། རྟོགས་ཅེས་གསུངས་
པ་རྣམས་སྟོང་ཉིད་རགས་པ་ཙམ་རྟོགས་པ་ལས་ཕྲ་བ་ནས་རྟོགས་པར་གོ་ན། དེ་ལྟར་ན་གཉེན་པོ་རྫོགས་པས་སྤང་བྱ་་
སྒྲིབ་གཉིས་ཀྱང་སྤོང་དགོས་པར་གྲུབ་པས་ཉན་རང་དགྲ་བཅོམ་རྣམས་སངས་རྒྱས་སུ་ཐལ་བར་འགྱུར་བས་ཁྱད་པར་
ཕྱེ་ནས་འཆད་དགོས་གསུངས་སོ། །ཀུན་མཁྱེན་རྒྱལ་བ་ཀློང་ཆེན་པས་ཡིད་བཞིན་རིན་པོ་ཆེའི་མཛོད་ལྟར་ན་ཉན་ཐོས་
ནང་ནའང་དབང་པོ་རྣོ་རྟུལ་ཡོད་ཅིང་། ལམ་གྱི་དུས་སུ་ཆོས་ཀྱི་བདག་མེད་ཁས་ལེན་མི་ལེན་སོགས་སྣ་ཚོགས་ཡོད་པར་
འབྲས་བུའི་དུས་སུའང་རྟོགས་པ་མཐོ་དམན་ཡོད་པར་བཞེད་ལ། ཐེག་པ་ཆེ་ཆུང་གཉིས་ཀ་ལྟ་བས་ཀྱང་འབྱེད་དགོས་་
ཏེ་ཉན་ཐོས་དབང་པོ་དམན། རང་རྒྱལ་དབང་པོ་འབྲིང་། བྱང་སེམས་དབང་པོ་རྣོ་བས་ལྟ་བའང་མཐོ་དམན་ཡོད་པ་་
དེའི་ཕྱིར་ཐེག་དམན་གྱི་འཕགས་པ་ཐམས་ཅད་ཀྱིས་ཆོས་བདག་མེད་པ་བྱང་སེམས་འཕགས་པ་དང་འདྲ་བར་རྟོགས་
པར་མི་བཞེད་དེ། མདོ་ལས་ཀྱང་བྱང་སེམས་དང་ཉན་རང་ལ་ཤེས་རབ་ཆེ་ཆུང་ཡོད་པར་གསུངས་སོ། །འཕགས་པ་་་་
ཀླུས་ཀྱང་། སྟོང་པ་ཉིད་ལ་སྐྲག་ཅིང་ཁས་མི་ལེན་པའི་ཉན་ཐོས་རྣམས་ཀྱིས་ཆོས་ཐམས་ཅད་ཀྱི་དེ་ཁོ་ན་ཉིད་མ་མྱང་་་་
བར་གསུངས་པ་དང་། འཇུག་པའི་རང་འགྲེལ་ལས། སྤྱིར་ཉན་རང་ལ་ཆོས་ཀྱི་དེ་ཁོ་ན་ཉིད་རྟོགས་པ་ཡོད་ཅེས་པའི་ཡ་
དོགས་པ་བསལ་བའི་ཕྱིར། བདག་མེད་འདི་ནི་འགྲོ་བ་རྣམ་གྲོལ་ཕྱིར། ཞེས་པའི་ཐད་ཀྱི་འགྲེལ་བར་ཐར་བ་དང་རྣམ་་
མཁྱེན་སྒྲུབ་པའི་ཐབས་སུ་བདག་མེད་གཉིས་པོ་ལེགས་པར་ཕྱེས་ནས་བསྟན་ཏོ། །དེ་ལ་གང་ཟག་གི་བདག་མེད་པ་ནི་་་
རང་སངས་རྒྱས་དང་ཉན་ཐོས་རྣམས་རྣམ་པར་གྲོལ་བར་བྱ་བའི་ཕྱིར་བསྟན་ལ། བྱང་ཆུབ་སེམས་དཔའ་རྣམས་རྣམ་པ་
ཐམས་ཅད་མཁྱེན་པ་ཉིད་ཐོབ་པས་རྣམ་པར་གྲོལ་བར་བྱ་བའི་ཕྱིར་ནི་གཉིས་ཀ་བསྟན་ཏོ། །ཞེས་ཆོས་བདག་མེད་པ་ཡ་
ཐུན་མོང་མ་ཡིན་པ་ནི་ཐེག་ཆེན་ཁོ་ནའི་ཁྱད་ཆོས་སུ་བསྟན་པ་དང་། ཉན་རང་ལ་ཆོས་ཐམས་ཅད་སྟོང་ཉིད་དུ་རྟོགས་
པ་མེད་པ་དང་ཆོས་ཐམས་ཅད་བདག་མེད་རྫོགས་པར་རྟོགས་ནས་ཤེས་སྒྲིབ་ཀྱང་སྤོང་བར་ཤུགས་ཀྱིས་སྟོན་ཏོ། །ཉན་
ཐོས་དང་རང་སངས་རྒྱུས་རྣམས་ཀྱིས་ཀྱང་རྟེན་ཅིང་འབྲེལ་བར་འབྱུང་བ་རྐྱེན་ཉིད་འདི་པ་ཙམ་མཐོང་མོད་ཀྱི། དེ་ལྟ་
ན་ཡང་དེ་དག་ལ་ཆོས་ཀྱི་བདག་མེད་པ་ཡོངས་སུ་རྫོགས་པར་སྒོམ་པ་ནི་མེད་དེ། ཁམས་གསུམ་ན་སྤྱོད་པའི་ཉོན་མོངས་
པ་སྤོང་བའི་ཐབས་ཙམ་ཞིག་ནི་ཡོད་དོ། །དེ་དག་ལ་གང་ཟག་གི་བདག་མེད་པ་མ་ལུས་པ་སྒོམ་པ་ནི་ཡོད་པར་རྣམ་པར་
བཞག་གོ །ཞེས་ཉན་རང་ལ་ཆགས་སོགས་ཉོན་མོངས་པ་སྤངས་པའི་ཐབས་སུ་འདུ་བྱེད་རྣམས་རྒྱུ་རྐྱེན་ལས་སྐྱེས་ཤིང་་
རྟག་པའི་རྒྱུ་ལས་མ་སྐྱེས་པ་དང་། རིལ་པོར་མ་གྲུབ་སྟེ་ཆ་མེད་དུ་གཞིག་པ་དང་། མི་རྟག་ཅིང་སྐད་ཅིག་མའི་རང་་་་་
བཞིན་རྐྱེན་ཉིད་འདི་པ་ཙམ་མཐོང་བ་དང་། ས་ཙམ་ལས་ཡོངས་རྫོགས་པར་སྒོམ་པ་མེད་པ་དངོས་སུ་བསྟན་ནས།
ཡོངས་སུ་རྫོགས་པར་རྟོགས་པ་མེད་པའང་ཤུགས་ཀྱིས་བསྟན་ཏོ།།གང་ཟག་གི་བདག་མེད་ཡོངས་རྫོགས་རྟོགས་པ་་་་་
302



ཤུགས་ལ་བསྟན་ནས་སྒོམ་པ་ཡོད་པ་དངོས་སུ་བསྟན་པ་ཡིན་ནོ། །ཐེག་པ་ཆེན་པོ་ཐབས་ཤེས་གཉིས་ཀས་ཁྱད་པར་དུ་་
འཕགས་པའང་དེ་ལས། ཐེག་པ་ཆེན་པོ་བསྟན་པས་ནི་ཆོས་ལ་བདག་མེད་པ་ཙམ་འབའ་ཞིག་སྟོན་པར་བྱེད་པ་མ་ཡིན་
ཏེ། འོ་ན་ཅི་ཞེ་ན། བྱང་ཆུབ་སེམས་དཔའ་རྣམས་ཀྱི་ས་དང་ཕ་རོལ་ཏུ་ཕྱིན་པ་དང་། སྨོན་ལམ་དང་སྙིང་རྗེ་ཆེན་པོ་ལ་་
སོགས་པ་དང་ཡོངས་སུ་བསྔོ་བ་དང་། ཚོགས་གཉིས་དང་། བསམ་གྱིས་མི་ཁྱབ་པའི་ཆོས་ཉིད་ཀྱང་ཡིན་ནོ་ཞེས། ཕར་
ཕྱིར་རྣམས་ལས་ཤེས་རབ་དང་། ཚོགས་གཉིས་ལས་ཡེ་ཤེས་ཀྱི་ཚོགས་དང་། བསམ་གྱིས་མི་ཁྱབ་པའི་ཆོས་ཉིད་དེ་ཤེས་
རབ་ཀྱི་ཆེ་ཁྱད་པར་དུ་འཕགས་པ་རྣམས་ཐེག་ཆེན་ཁོ་ན་ལ་ཡོད་པར་གསུངས་པ་དང་། ཀྱང་གི་སྒྲས་ཐབས་ཀྱིས་མ་་༌་
ཟད་ཤེས་རབ་ཀྱང་འཕགས་པར་བསྡུའོ། །སྡུད་པ་ལས། ཐབས་མེད་ཤེས་རབ་བྲལ་བས་ཉན་ཐོས་ཉིད་དུ་ལྷུང་། །ཞེས་་་
དང་། རྒྱུད་ལས། སྙིང་རྗེས་སེམས་ཅན་ཡོངས་ལ་ཁྱབ། །ཤེས་རབ་ཆོས་ཀྱི་དབྱིངས་སུ་ཁྱབ། །ཐེག་པ་ཆེན་པོ་ཞེས་བཤད་
དེ། །གཞན་དག་དེ་ལས་ལྡོག་པའོ། །ཞེས་གསུངས། འདིར་ཡང་། རྣལ་འབྱོར་པ་ཡང་བློ་ཁྱད་ཀྱིས། །སོགས་གྲུབ་མཐའ་་་
དང་ཐེག་པ་གོང་འོག་གི་གང་ཟག་རྣམས་ལས་གོང་མ་རྣམས་ལྟ་བ་མཐོ་བས་འོག་མ་རྣམས་ཀྱིས་མ་རྟོགས་པའི་ཆ་ལ་་་
གནོད་པར་གསུངས་པ་ལྟར་རོ། །ཐེག་པ་ཆེ་ཆུང་སེམས་བསྐྱེད་ཁྱད། །ཅེས་བརྗོད་སྲོལ་ནི་མཚོན་པ་ཙམ་སྟེ། ཐེག་དམན་
ལ་ཀུན་རྫོབ་སེམས་བསྐྱེད་ཙམ་མ་གཏོགས་ཐེག་ཆེན་གྱི་ཁྱད་ཆོས་ཐམས་ཅད་ཡོད་པར་མི་སྲིད་དེ་ཕྱི་ནང་གི་ཁྱད་པར་
སྐྱབས་འགྲོ་ལས་གཞན་མེད་པ་མ་ཡིན་ཀྱང་མཆོག་གསུམ་ལ་སྐྱབས་སུ་འགྲོ་བའི་ཁྱད་ཆེས་མཚོན་པ་ཙམ་སྨོས་པ་བཞིན་
ནོ། །དེ་ལྟར་མིན་ན་ཉན་རང་ལ་རྒྱལ་བའི་ཡུམ་རིང་བའི་རྒྱུ་མཚན་ཡང་བཞག་ཏུ་མེད་པར་འགྱུར་རོ། །ཉན་རང་གི་་
ཆོས་བདག་མེད་པར་མ་རྟོགས་ན་འཁོར་བ་ལས་གྲོལ་བ་མི་འཐད་སྙམ་ན། འཁོར་བ་ལས་གྲོལ་བའི་ཐབས་ཙམ་ཡོད་པ་
གོང་དུ་བཤད་ལ། དེ་ཡང་འཁོར་བའི་རྩ་བ་འཇིག་ལྟ་གང་ཟག་གི་བདག་འཛིན་དང་དེས་ཉོན་མོངས་པའི་སྒྲིབ་པ་དང་
ལས་བསགས་པ་ཡིན་གྱི། ཆོས་ཀྱི་བདག་འཛིན་དང་འཁོར་གསུམ་རྟོག་པའི་ཤེས་སྒྲིབ་ཙམ་འཁོར་བའི་རྩ་བ་མ་ཡིན་ཏེ།
མདོ་ལས། ཉོན་མོངས་པ་ཐམས་ཅད་ནི། འཇིག་ཚོགས་ལ་ལྟ་བའི་རྩ་བ་ཅན་འཇིག་ཚོགས་ལྟ་བའི་རྒྱུ་ཅན་འཇིག་ཚོགས་
ལ་ལྟ་བའི་ཀུན་འབྱུང་བ་ཅན་དགེ །ཞེས་ལས་ཉོན་འཁོར་བའི་སྐྱོན་མ་ལུས་པ་ཀུན་འཇིག་ལྟའི་རྒྱུ་ཅན་དུ་གསུངས་པ་་་
དང་། འཇུག་པར། ཉོན་མོངས་སྐྱོན་རྣམས་མ་ལུས་འཇིག་ཚོགས་ལ། །ལྟ་ལས་བྱུང་བ་བློ་ཡིས་མཐོང་གྱུར་ཅིང་། །ཞེས་་་
སོགས་གསུངས་པའི་ཕྱིར། སྤྱིར་གདག་ས་གཞི་གཅིག་བདེན་དུ་འཛིན་པའི་དབང་གིས་བཏགས་ཆོས་བདག་ཏུ་འཛིན་་
པ་བྱུང་བ་རྒྱུ་མཚན་དེས་ན་ཕུང་པོ་ལ་བརྟེན་ནས་བཏགས་པའི་ང་ཙམ་འཇིག་ལྟའི་དམིགས་ཡུལ་དང་དེ་རང་བཞིན་
མེད་པར་ཤེས་ན་གདག་ས་གཞི་ཕུང་པོ་ཉིད་ཀྱང་བཏགས་ཙམ་ལས་རིལ་པོ་གཅིག་བདེན་དུ་མི་འཛིན་པ་སྟེ། དེ་ཡང་་་་
ཕུང་པོའི་ཚོགས་པ་རྫས་སུ་མེད་པ་བཏགས་ཙམ་ཡིན་པར་ཤེས་པ་སྔོན་དུ་འགྲོ་དགོས་པ་དང་། བདག་གི་བར་འཛིན་པ་
ལས་བྱུང་བའི་ཕྱིར་ང་མེད་པར་རྟོགས་ན་ང་ཡི་བ་ཡང་ཡན་གར་དུ་མི་འཛིན་ཅིང་དེ་དང་འབྲེལ་བའི་ལས་དང་ཉོན་་་་
མོངས་པ་མི་འབྱུང་བའི་ཕྱིར། དེ་ལ་ནམ་མཁའ་དང་ལག་མཐིལ་མཉམ། གསེར་དང་བོང་བ་མཉམ་པ་སྟེ་ཚགས་བྲལ་་་
འཁོར་བའི་རྩ་བ་ཆོད་པ་ཞེས་བྱའོ། །ཆ་མེད་གཉིས་ལྟ་བུ་ཆོས་ཀྱི་བདག་འཛིན་ཕྲ་བ་ཡོད་དུ་ཆུག་ཀྱང་དེས་འཁོར་བར་
303



མི་འཕེན་ཏེ་སྲེད་ལེན་བཅད་པའི་ཕྱིར། རྐྱེན་མ་ཚང་བའི་ས་བོན་རུལ་བ་བཞིན་ནོ། །དེ་བཞིན་དུ་འཕགས་པ་ཀླུས་ཀྱང་།
རྟེན་ཅིང་འབྲེལ་བར་འབྱུང་བར་དངོས་པོ་རྣམས་ལ་མི་རྟག་པ་དང་། སྡུག་བསྔལ་བ་དང་། སྟོང་པ་དང་། བདག་མེད་་
པར་རྟོགས་ན་དངོས་པོ་ལ་རྨོངས་པར་མི་འགྱུར་རོ། །རྨོངས་པ་མེད་ན་མི་ཆགས་སོ། །མ་ཆགས་ན་ཞེ་སྡང་བར་མི་་་་་
འགྱུར་རོ། །ཞེ་སྡང་མེད་ན་ལས་མི་བྱེད་དོ། །ལས་མེད་ན་དངོས་པོ་མི་ལེན་ཏོ། །ལེན་པ་མེད་ན་སྲིད་པ་མངོན་པར་འདུ་
མི་བྱེད་དོ། །སྲིད་པ་མེད་ན་མི་སྐྱེའོ། །མ་སྐྱེས་ན་ལུས་དང་སེམས་ལ་སྡུག་བསྔལ་མི་འབྱུང་ངོ་། །ཞེས་གསུངས། དེ་ལྟར་ན་
ཉན་རང་རྣམས་ལ་ཆོས་བདག་མེད་ཀྱང་རོགས་པ་ཙམ་རྟོགས་པ་ཡོད་པར་གྲུབ་བོ། །མདོ་ལས་ཀྱང་། མི་མཉམ་པ་དང་
མཉམ་པའི་ལེའུ་འདི་བསྟན་པའི་ཚེ་དགེ་སློང་ལྔ་བརྒྱ་དང་། དགེ་སློང་མ་བརྒྱ་ཕྱག་ཉི་ཤུས་ལེན་པ་མེད་པར་ཟག་པ་་་་
རྣམས་ལས་སེམས་རྣམ་པར་གྲོལ་ལོ། །ཞེས་སོགས་དང་། ལང་གཤེགས་ལས། དགྲ་བཅོམ་པ་དེ་དག་ཆོས་ཐམས་ཅད་རྒྱུ་
དང་རྐྱེན་ལས་བྱུང་བར་མཐོང་བས་མྱ་ངན་ལས་འདའ་བར་སེམས་ཏེ་ཆོས་ཀྱི་བདག་མེད་པར་མ་རྟོགས་པས་མྱ་ངན་་
ལས་འདའ་བ་མེད་དོ། །ཞེས་ལས་ཉོན་ལས་གྲོལ་བའི་གནས་སྐབས་ཀྱི་མྱང་འདས་ཙམ་ཐོབ་པའི་ཐབས་ཡོད་ཀྱང་ཤེས་
སྒྲིབ་ལས་གྲོལ་བའི་མྱང་འདས་མཐར་ཐུག་ཐོབ་པའི་ཐབས་མེད་པར་གསུངས་སོ། །གཞན་ཡང་ཐེག་ཆེན་ལ་གཉིས་སུ་་
མེད་པའི་ཡེ་ཤེས་ཡོད་པས་སྙིང་རྗེ་ཆེན་པོས་གཞན་དོན་ཁུར་ཁྱེར་གྱི་སྤྱོད་པའང་འབྱུང་ཞིང་ཐེག་དམན་ནི་དེ་ལས་་་
ལྡོག་པ་སྟེ། འཇུག་འགྲེལ་ལས། འདི་ལྟར་སྙིང་རྗེ་ཅན་ནི་གཞན་གྱི་སྡུག་བསྔལ་གྱིས་སྡུག་བསྔལ་བ་ཉིད་ཀྱིས་སེམས་ཅན་
སྡུག་བསྔལ་བར་གྱུར་པ་མ་ལུས་པ་ཡོངས་སུ་བསྐྱབ་པར་བྱ་བའི་ཕྱིར་གདོན་མི་ཟ་བར་བདག་གིས་འཇིག་རྟེན་འདི་་་་་
མཐའ་དག་སྡུག་བསྔལ་ནས་བཏོན་ཏེ། སངས་རྒྱས་ཉིད་ལ་ངེས་པར་སྦྱར་བར་བྱའོ་སྙམ་དུ་སེམས་བསྐྱེད་པར་བྱེད་དོ། །
དམ་བཅའ་བ་འདི་ཡང་གཉིས་སུ་མེད་པའི་ཡེ་ཤེས་སྤངས་པས་སྒྲུབ་པར་མི་ནུས་པས་གཉིས་སུ་མེད་པའི་ཡེ་ཤེས་ལ་་་
ཡང་ངེས་པ་ཁོ་ན་འཇུག་སྟེ། ཞེས་དང་། རིན་ཆེན་ཕྲེང་བ་ལས། ཐེག་པ་ཆེན་པོ་གང་ཞིག་ལས། །སྙིང་རྗེ་སྔོན་བཏང་སྤྱོད་
པ་ཀུན། །ཡེ་ཤེས་དྲི་མ་མེད་བཤད་པ། །སེམས་ཡོད་སུ་ཞིག་དེ་ལ་སྨོད། །ཅེས་ཐབས་ཤེས་གཉིས་གའི་སྒོ་ནས་ཐེག་པ་ཆེན་
པོ་མཆོག་ཏུ་བསྔགས་སོ། །དེ་ལྟར་ཐེག་པ་གསུམ་གྱི་འཕགས་པ་རྣམས་བགྲོད་པ་གཅིག་པུའི་ལམ་ཤེར་ཕྱིན་ཙམ་་་་་
བརྟེན་ནས་ཞི་བར་འགྱུར་བ་འདྲ་ཡང་། ཉན་རང་གི་ཐབས་ཤེས་དམན་པས་ཐེག་ཆེན་འཕགས་པ་དང་རྟོགས་རིགས་་
སོགས་རྣམ་པ་ཀུན་ཏུ་མི་འདྲ་སྟེ། དེ་ལས། ཉན་ཐོས་ཐེག་པ་དེ་ལས་ནི། །བྱང་ཆུབ་སེམས་དཔའི་སྨོན་ལམ་དང་། །སྤྱོད་
པ་ཡོངས་བསྔོ་མ་བཤད་དེས། །བྱང་ཆུབ་སེམས་པར་ག་ལ་འགྱུར། །ཞེས་དང་། བྱང་ས་ལས། བྱང་སེམས་ཀྱི་དམིགས་པ་
མེད་པའི་སྙིང་རྗེ་དེ་ནི་མུ་སྟེགས་ཅན་དང་ཉན་རང་ཐམས་ཅད་དང་ཐུན་མོང་མ་ཡིན་པར་རིག་པར་བྱའོ། །ཞེས་དང་།
མདོ་ལས། འཇམ་དཔལ་གྱིས་ཉན་རང་གི་རྒྱུད་ཀྱི་བྱམས་སྙིང་རྗེ་ཆེན་པོ་མ་ཟེར་བྱང་སེམས་ཀྱི་དེ་ལ་ཆེན་པོ་ཡིན་་་་་
གསུངས་པའང་དམིགས་པ་མེད་པའི་དེ་ཁོ་ན་ཉིད་ཁོང་དུ་ཆུད་མ་ཆུད་ཀྱི་ཁྱད་པར་ཡིན་གསུངས་སོ། །ཡང་ཇི་སྐད་དུ། །
ཉན་ཐོས་ཀྱི་ཏིང་ངེ་འཛིན་ནི་རང་སངས་རྒྱས་ཀྱི་ཏིང་ངེ་འཛིན་གྱིས་ཟིལ་གྱིས་གནོན་ཏོ། །རང་སངས་རྒྱས་ཀྱི་ཏིང་ངེ་་
འཛིན་ནི་བྱང་ཆུབ་སེམས་དཔའི་ཏིང་ངེ་འཛིན་གྱིས་ཟིལ་གྱིས་གནོན་ཏེ། བྱང་སེམས་ཀྱི་ཏིང་ངེ་འཛིན་དེ་ནི་དེ་བཞིན་
304



་ གཤེགས་པའི་ཏིང་ངེ་འཛིན་གྱི་ཟིལ་གྱིས་གནོན་ཏོ། །ཞེས་གང་ཟག་གི་བློ་སྔ་མ་ལས་ཕྱི་མ་འཕར་བའི་ཁྱད་པར་གསུངས་
པ་འདི་ཁོ་ན་ལྟར་བཟུང་བར་བྱ་དགོས་ལ། གཞན་དུ་འཕགས་པ་ཐམས་ཅད་རྟོགས་པ་འདྲ་བར་གསུངས་པ་རྣམས་་་་
ཐེག་དམན་འཕགས་པས་ཀྱང་ཆོས་བདག་མེད་མཚོན་ཙམ་རྟོགས་པ་དེ་རྟོགས་བྱ་ཆོས་ཉིད་ཙམ་དང་དོན་གཅིག་པ་ལ་
དགོངས་ཏེ་རྟོགས་པ་ཆེ་ཆུང་འདྲ་བར་གསུངས་པ་ནི། དཔེར་ན་འདུས་བྱས་མི་རྟག་པར་རྟོགས་པ་ལ་དེ་ཁོ་ན་ཉིད་་་་་་
རྟོགས་པར་གསུངས་པ་ལྟ་བུ་ཡིན་པས་སོ་སོར་འདྲེས་པར་བྱའོ། །དེ་ཡང་། དཀོན་བརྩེགས་ལས། ཇི་ལྟར་ཡུང་འབྲུ་སྲིན་
གྱིས་ཟོས་པ་ཡི། །ནང་གི་ནམ་མཁའ་དེ་ནི་ཆུང་བ་ཡིན། །ཉན་ཐོས་འདུས་མ་བྱས་པ་ལྟ་བུར་ཡང་། །དེ་བཞིན་ཆུང་ཞིང་
ཤིན་ཏུ་ཆུང་བ་ལྟ། །ཞེས་དང་། བདེན་གཉིས་བསྟན་པར། ཉན་རང་རྣམས་ལ་རང་ལམ་གྱི་འབྲས་བུ་ཙམ་ཐོབ་པའི་་་་་
ཐབས་འདུས་མ་བྱས་རྟོགས་པའི་ཡེ་ཤེས་ཡོད་ཀྱང་བྱང་སེམས་འཕགས་པའི་ཡེ་ཤེས་ལ་ལྟོས་ན་དམིགས་པ་དང་བཅས་
པ་ཡིན་པ་ཡང་། དེ་དག་གི་འདུས་མ་བྱས་མངོན་དུ་བྱས་ན་དམིགས་པ་ཅན་ཇི་ལྟར་ལགས་ཞེས་ཞུས་པའི་ལན་དུ། དེ་་
དག་གི་འདུས་མ་བྱས་ནི་རྒྱ་མཚོ་ལས་སྐྲའི་རྩེ་མོས་བླངས་པ་ལྟར་ཤིན་ཏུ་ཆུང་ངོ༌། །ཞེས་དང་། འོད་སྲུང་ཇི་ལྟར་འབྲས་
བུའི་ཕུང་པོ་ཆེན་མོ་ལས་གྲོག་སྦུར་ཕྲ་མོས་ཁྱེར་བའི་ཟས་ཀྱི་འབྲུ་གཅིག་པོ་དེ་བཞིན་དུ། འོང་སྲུངས་ཉན་ཐོས་དང་རང་
སངས་རྒྱས་དམིགས་པ་ཅན་ཐམས་ཅད་ཀྱི་ཟག་པ་མེད་པའི་རྣམ་པར་གྲོལ་བའི་འབྲས་བུར་བལྟའོ། །ཞེས་དང་། རྒྱན་་
ལས། ཇི་ལྟར་མཚན་མོ་ལག་ནོམ་དང་། །ཁེབ་སྒྲོན་ཇི་བཞིན་ཤེས་རྣམ་གསུམ། །སྙིང་རྗེ་ཅན་གྱི་ཤེས་རབ་ནི། །ཉི་མའི་་་
འོད་བཞིན་མཚུངས་པ་མེད། །ཅེས་དང་། ཐེག་ཆེན་ཀུན་རྫོབ་སེམས་བསྐྱེད་སྤངས་པའི་ཉན་རང་རྣམས་དོན་དམ་་་་
སེམས་བསྐྱེད་དེ་ཁོ་ན་ཉིད་མཆོག་མཐོང་བའི་བདེ་བའང་སྤངས་ནས་ཞི་བར་འགྲོ་བ་ནི། དེ་ལས། ཆེར་འོས་སེམས་་་་་
བསྐྱེད་སྤངས་པའི་སྐྱེ་བོ་ཡིས། །གཞན་དོན་སེམས་དང་དེ་ཡི་ཐབས་རྙེད་དང་། །དགོངས་ཆེན་དོན་དང་དེ་ཉིད་མཆོག་
མཐོང་བའི། །བདེ་བ་དེ་སྤངས་ཞི་བར་འགྲོ་བར་འགྱུར། །ཞེས་དང་། བདེན་གཉིས་བསྟན་པར། བྱང་ཆེན་མི་དམིགས་་་
པའི་སེར་སྣ་དང་། ངན་པའི་ངང་ཚུལ་དང་། གནོད་སེམས་ཅན་དང༌། ལེ་ལོ་དང་། བརྗོད་ངེས་པ་དང་། ཤེས་རབ་མེད་
པ་ནི་བླའི། ཉན་ཐོས་དང་རང་སངས་རྒྱས་དམིགས་པ་ཅན་གྱི་སྦྱིན་པ་ནས་ཤེས་རབ་ཀྱི་བར་ལ་སྦྱོར་བ་ནི་དེ་ལྟར་མ་་་
ཡིན་ནོ། །དེ་ཅིའི་ཕྱིར་ཞེ་ན། དམིགས་པའི་དུག་གི་སྐྱོན་ཆགས་པའི་ཕྱིར་དེ་ལ་ཀུན་རྫོབ་ཏུ་འཇིགས་པ་ཤེས་པར་བྱའོ། །
ཞེས་སོགས་དང་། ཁྱིམ་བདག་དྲི་མ་མེད་པར་གྲགས་པའི་ཁྱིམ་གྱི་ལྷ་མོས་ཉན་ཐོས་དང་བྱང་སེམས་ཆེན་པོ་རྣམས་ལ་་་
ལྷའི་མེ་ཏོག་འཐོར་བ་བྱང་སེམས་རྣམས་ཀྱི་ལུས་ལས་མི་ཐེགས་པར་ས་ལ་ལྷུང་། ཉན་ཐོས་ཆེན་པོ་རྣམས་ཀྱི་ལུས་ལས་་
མ་ལྷུང་བར་ཆགས་ནས་དེ་དག་གིས་རྫུ་འཕྲུལ་གྱིས་སྤྲུག་ཀྱང་མ་ལྷུང་ངོ༌། །ལྷ་མོས་སྨྲས་པ། བཙུན་པ་ཤཱ་རིའི་བུ་མེ་ཏོག་
འདི་དག་སྤྲུག་སྟེ་ཅི་བྱ། སྨྲས་པ། མེ་ཏོག་འདི་དག་རུང་བ་མ་ཡིན་པས་འདོར་རོ། །སྨྲས་པ། མེ་ཏོག་འདི་དག་རུང་བ་་་
ཡིན་ནོ། །འདི་ལྟར་མེ་ཏོག་དེ་དག་ནི་མི་རྟོག་རྣམ་པར་མི་རྟོག་པ་སྟེ། གནས་བརྟན་ཤཱ་རིའི་བུ་ཉིད་རྟོག་ཅིང་རྣམ་པར་
རྟོག་གོ །བཙུན་པ་ཤཱ་རིའི་བུ་གང་དག་ལེགས་པར་གསུངས་པའི་ཆོས་འདུལ་བ་ལས་རབ་ཏུ་བྱུང་ནས་རྟོག་པ་དང་རྣམ་
པར་རྟོག་པ་དེ་དག་ནི་རུང་བ་མ་ཡིན་ནོ། །གནས་བརྟན་གང་དག་བག་ཆགས་མ་སྤང་པ་དེ་དག་ལ་ནི་མེ་ཏོག་ཀྱང་་་་་
305



ཆགས་ཀྱི། གང་དག་བག་ཆགས་སྤངས་པ་དེ་དག་གི་ལུས་ལ་མེ་ཏོག་མི་ཆགས་ཏེ། དེ་བས་ན་བག་ཆགས་ཐམས་ཅད་་་་ ་
སྤངས་པ་རྣམས་ཀྱི་ལུས་ལ་མེ་ཏོག་མི་ཆགས་སོ། །ཞེས་དགྲ་བཅོམ་ཆེན་པོ་རྣམས་ལ་རྟོག་པའི་བག་ཆགས་ཡོད་པར་་་་་
གསུངས་སོ། །ཡང་ཉན་རུང་རྣམས་འཁོར་འདས་མཉམ་ཉིད་སོགས་ཀྱི་དོན་ལ་འདྲིས་པ་མེད་པས་འཁོར་བ་ལ་སྐྲག་ཏེ་
དེ་དང་འབྲལ་འདོད་ཀྱི་སྲེད་པ་སྐྱེ་བ་ནི། བདེན་གཉིས་བསྟན་པར། དཔེར་ན་མགྲོན་པོ་མང་པོ་བཅིངས་ནས་སྐྱེས་བུ་་
གཅིག་བྲོས་ཏེ་འབྲོག་དགོན་པར་ཞུགས་པ་དང་དེ་ཡིད་འཇིགས་ཤིང་སྐྲག་ནས་ཕྱིར་མི་ལྡོག་པར་འབྲོག་དགོན་པ་ལས་
འདས་སོ། །ལྷའི་བུ་དེ་བཞིན་དུ་ཉན་ཐོས་རྣམས་འཁོར་བས་འཇིགས་ཤིང་སྐྲག་ནས་འཁོར་བ་ལས་བྲོས་ཏེ་འཇིག་རྟེན་
འདིར་ཕྱིར་མི་འོང་ཞིང་གཅིག་པུ་གཉིས་སུ་མེད་པར་བདེན་པ་སྒོམ་སྟེ། ཐབས་ཀྱི་རིགས་པ་དང་བྲལ་བས་སེམས་ཅན་
ཐམས་ཅད་ལ་མི་ལྟ་བ་ནས་ཐམས་ཅད་མཁྱེན་པའི་ཡེ་ཤེས་ཀྱི་བར་ལ་མི་ལྟ་བའོ། །ཞེས་དང་། དོན་དམ་པ་ནི་དམིགས་
པ་ཅན་ཐམས་ཅད་ཀྱིས་མོས་པར་དཀའོ། །ཞེས་དང་། ཁམས་གསུམ་གྱིས་སྐྲག་པས་འདུལ་བ་ནི་ཉན་ཐོས་ཀྱི་འདུལ་བའོ། །
ཁམས་གསུམ་དུ་བསམ་བཞིན་དུ་སྐྱེ་བའི་འདུལ་བ་ནི་ཀུན་རྫོབ་ཏུ་ན་བྱང་ཆུབ་སེམས་དཔའི་འདུལ་བའོ། །སྤང་བྱ་ལ་་
མེས་འཚིག་པ་ལས་འབྲོས་པ་ལྟ་བུ་ནི་ཉན་ཐོས་ཀྱི་འདུལ་བའོ། །སྐྱེད་མོས་ཚལ་དང་། གཞལ་མེད་ཁང་ལྟ་བུར་ཆོས་ཀྱི་ས
དགའ་བས་དགའ་བ་ནི་བྱང་ཆུབ་སེམས་དཔའི་འདུལ་བའོ། །ཞེས་གསུངས་སོ། །ཡང་འདི་ལྟར། མདོ་སྡེ་ས་བཅུ་པ་ལས།
ཉན་རོང་རྣམས་བློན་པོ་རྒན་པ་དང་སེམས་དང་པོ་བསྐྱེད་པའི་བྱང་སེམས་རྣམས་རྒྱལ་པོའི་སྲས་འཁྲུངས་མ་ཐག་པའི་
དཔེར་བཞག་ནས་བྱང་ཆུབ་སེམས་དཔའི་རིགས་ཀྱི་སྟོབས་ཀྱིས་སེམས་དང་པོ་བསྐྱེད་པ་ནས་ཉན་རང་རྣམས་ཟིལ་་་་
གྱིས་གནོན་ནུས་ཀྱང་། བློའི་སྟོབས་ཀྱིས་ནི་ས་བདུན་བར་དུ་ཕམ་པར་བྱེད་མི་ནུས་པར་གསུངས་པས། ཉན་རང་ལས་
བྱང་སེམས་རྟོགས་པ་མཐོ་ན་སེམས་དང་པོ་བསྐྱེད་པའི་བློས་ཀྱང་ཅི་སྟེ་ཟིལ་གྱིས་མི་གནོན་སྙམ་ན། མདོ་དང་འཇུག་་་
འགྲེལ་སྐབས་སུ་གསུངས་པ་ལྟར་ན་ས་བདུན་པའི་འགོག་པ་ཡང་དག་པའི་མཐའ་ལ་སྐད་ཅིག་གིས་འཇུག་ལྡང་བྱེད་་་
པའི་བློའི་རྩལ་གྱིས་ཉན་རང་ཟིལ་གྱིས་གནོན་པ་ལས། དེ་དག་རྟོགས་པ་འདྲ་མི་འདྲའི་དོན་གྱིས་གསལ་ཁ་མེད་ཀྱང་།
དོན་ནི་འདི་ཡིན་ཏེ། སྤྱིར་བྱང་སེམས་སོ་སྐྱེ་འོག་མ་ཀུན་རྫོབ་སེམས་བསྐྱེད་ཐབས་བསོད་ནམས་ཀྱི་སྟོབས་ཅན་རིགས་་
ཀྱི་ཡོན་ཏན་མ་གཏོགས། དོན་དམ་སེམས་བསྐྱེད་ཀྱི་བློ་མ་ཐོབ་པ་ཡིན་ན་ལམ་གོང་མའི་རྟོགས་པ་མ་ཐོབ་བར་དུ་བློ་་་་
ཤེས་རབ་ཀྱིས་ཉན་རང་ཕམ་མི་ནུས་པ་དེ་ལྟ་བུ་ཡོད་ཀྱང་། ཐབས་ཤེས་རབ་གཉིས་དང་ལྡན་པའི་བྱང་སེམས་ནི་་་་་
ལམ་འོག་ནས་ཀྱང་བློས་ཉན་རང་ཕམ་པར་བྱེད་ཅིང་དེ་ལས་གཏན་ནས་མ་འདས་པ་མི་ཡིན་ཏེ། མདོ་ལས། ཚེ་དང་་་་
ལྡན་པ་ཤཱ་ར་དྭ་ཏའི་བུ་སེམས་དང་པོ་བསྐྱེད་པའི་བྱང་ཆུབ་སེམས་ཤེས་རབ་མཆོག་ཡིན་གྱི། དགྲ་བཅོམ་པའི་ཤེས་པ་ནི་
དེ་ལྟར་མ་ཡིན་ནོ། །ཞེས་དང་། བདེན་གཉིས་བསྟན་པར། བཅོམ་ལྡན་འདས་དེ་ལྟར་རྣམ་པ་ཐམས་ཅད་ཀྱི་མཆོག་དང་
ལྡན་པ་བླ་ན་མ་མཆིས་པ་མི་དམིགས་པའི་ཡེ་ཤེས་ཀྱིས་བྱང་ཆེན་དད་པས་སྤྱོད་པའི་ས་ལ་མི་སྤྱོད་པའི་ཚུལ་གྱིས་སྤྱོད་་
པས་ཉན་ཐོས་དང་། རང་སངས་རྒྱས་དམིགས་པ་ཅན་ཐམས་ཅད་ཟིལ་གྱིས་གནོན་ཏོ། །ཞེས་གསུངས་པའི་ཕྱིར་རོ། །
འཇུག་འགྲེལ་དུ་ས་དང་པོའི་སྐབས་སུ། ཉན་ཐོས་དང་རང་སངས་རྒྱས་ཐམས་ཅད་ཀྱིས་ལས་འདས་པའི་ཕྱིར་དང་། །
306



*
་.
ཞེས་གསུངས། དེ་ནི་སྙིང་རྗེ་སོགས་ཐབས་བསོད་ནམས་ཀྱི་ཁྱད་པར་ཡིན་སྙམ་ན། ས་འདིར་སངས་རྒྱས་ཀྱི་སའི་རྗེས་སུ་
འགྲོ་བའི་རྟོགས་པ་སྐྱེས་པས་ཡེ་ཤེས་ཀྱིས་ཀྱང་དེ་བཞིན་གཤེགས་པའི་རིགས་སུ་སྐྱེས་ཤིང་ཁྱད་ཞུགས་པ་ཡིན་ནོ། །བྱང་
ཆུབ་སེམས་དཔའི་སྟོང་ཉིད་སྒོམ་པ་ནི་རིགས་པ་མཐའ་ཡས་པའི་སྒོ་ནས་གྲངས་དང་།་ དུས་དང་ཐབས་ཁྱད་པར་ཅན་
གྱིས་ཟིན་པའི་ཆེ་བ་དང་ལྡན་པ་ཉིད་ཀྱི་ས་ལམ་འོག་མ་ནས་ཉན་རང་ལས་གཏན་མ་འདས་ན། ལམ་གོང་མར་གྱུར་་་་་
ཀྱང་འདའ་དཀའ་བར་འགྱུར་རོ། །དེས་ན་ལམ་འོག་མ་ནས་ཀྱང་བྱང་ཆུབ་སེམས་དཔའི་བློས་ཉན་རང་གི་རྟོགས་པ་་་
ཟིལ་གྱིས་གནོན་ཞིང་དེ་དག་གི་ཡུལ་ལས་འདས་མོད། རབ་ཏུའམ་ཤིན་ཏུ་མ་འདས་པས་ས་ལམ་འོག་མར་བློ་ཤེས་རབ་
ཀྱི་ཆེ་བ་གཙོ་བོར་མ་མཛད་ལ། ས་དྲུག་པར་ཤེར་ཕྱིན་གྱི་རྩལ་རྫོགས་པ་དང་། བདུན་པར་ཐབས་ཀྱི་ཕར་ཕྱིན་ཐོབ་པས་
བློ་ཤེས་རབ་ཀྱི་ཆེ་བས་ཉན་རང་རྣམས་ཕམ་ཞིང་དེ་དག་གི་ཡུལ་ལས་ཤིན་ཏུ་འདས་པས་ན་དེ་གཙོ་བོར་མཛད་པ་ཡིན་
ཏེ། ལུང་ལས་ཀྱང་ཤིན་ཏུ་འདས་ཞེས་པའི་ཚིག་གི་ནུས་པས་གསལ་བོར་སྟོན་པའི་ཕྱིར་རོ། །དཔེར་ན་བྱང་ཆུབ་སེམས་
དཔའི་ས་དྲུག་པ་ན་ཤེས་རབ་ཀྱི་ཆེ་བ་ལས་རིགས་དང་ལྷག་བསམ་སོགས་མེད་པ་མ་ཡིན་ཀྱང་དེར་གཙོ་བོར་མི་སྟོན་་་
པར་ལམ་འོག་མར་བསྟན་པ་དང་། འོག་མར་ཤེར་ཕྱིན་མེད་པ་མིན་ཡང་ས་དྲུག་པར་གཙོ་བོར་བསྟན་པ་དང་། ས་ལམ་
འོག་མ་རྣམས་སུའང་ཕྱིར་མི་ལྡོག་པ་དང་མི་སྐྱེ་བའི་བཟོད་པ་མེད་པ་མིན་ཡང་ས་བརྒྱད་པར་གཙོ་བོར་བསྟན་པ་ལ་་་
སོགས་པ་བཞིན་ནོ། །འདི་ལ་ཁ་ཅིག་ཉན་རང་རྣམས་ལ་གང་ཟག་གི་བདག་མེད་པའི་ཡེ་ཤེས་ཙམ་མ་གཏོགས་ཆོས་ཀྱི་ས
བདག་མེད་པར་རྟོགས་པ་མེད་ཅིང་། མདོ་ལས་ཡུངས་འབྲུའི་ནང་གི་ནམ་མཁའ་ཙམ་རྟོགས་པ་ཡོད་ཚུལ་གསུངས་པ་་
རྣམས་ཀྱང་དེ་ཙམ་གྱིས་རྟོགས་རིན་མི་ཆོག་པས་དེ་མ་རྟོགས་པའི་དོན་དུ་འཆད་པ་ཡོད་ཀྱང་། འདིར་ནི་གོང་དུ་བཤད་
པ་ལྟར་གང་དག་གི་བདག་མེད་ཕྲ་མོ་ནས་རྟོགས་པ་ཡོད་པ་དང་ཆོས་བདག་མེད་རགས་རིམ་ཙམ་རྟོགས་པ་ཡོད་པས་
ཉན་རང་གིས་ཀྱང་སྟོང་ཉིད་རྟོགས་པར་བཞག་ཆོག་སྟེ། བདེན་བཞིའི་ཡན་ལག་བཅུ་དྲུག་ལས་སྟོང་པ་དང་བདག་མེད་
པ་གཉིས་པོ་བདག་གི་བ་མེད་པར་རྟོགས་ཤིང་དེར་མི་འཛིན་པའི་དོན་ཡིན་པའི་ཕྱིར་ཏེ། ཤེས་བྱ་ནང་གིས་བསྡུས་པ་་་
དང་ཕྱིས་བསྡུས་པ་ཐམས་ཅད་ལ་བདག་མ་གྲུབ་པ་དང་། ཡུལ་ལ་བདག་གིར་མི་འཛིན་པར་འདུན་པའི་ཆགས་པ་དང་
བྲལ་བའི་ཚུལ་གྱིས་གཟུགས་སོགས་སྤོང་བར་འདོད་ཅིང་། དེ་ཡང་སྦུ་བ་རྡོས་པ་ལ་སོགས་པའི་རྐྱེན་གྱིས་འདུ་བྱས་པའི་
ཆོས་ཉིད་དེ་ཙམ་ཁོང་དུ་ཆུད་པས་སོ། །དགྲ་བཅོམ་ཉེ་སྡེས་བདག་ནི་མིག་ལ་སོགས་པར་བདག་དང་བདག་གིར་འཛིན་
པ་མེད་པས་བཞིན་གཞན་དུ་འགྱུར་བ་ག་ལ་ཡོད་ཅེས་ཤཱ་རིའི་བུ་ལ་གསུངས་དང་། རྩ་ཤེས་ལས། ནང་དང་ཕྱི་རོལ་ཉིད་
དག་ལ། །སོགས་གོང་དུ་དྲངས་པ་དང་། འཇུག་པ་ལས། གང་ཕྱིར་བྱེད་པོ་མེད་ཅན་ལས་མེད་པ། །དེ་ཕྱིར་བདག་གི་་་་
བདག་མེད་པར་ཡོད་མིན། །དེ་ཕྱིར་བདག་དང་བདག་གིས་སྟོང་ལྟ་བའི། །རྣལ་འབྱོར་པ་དེ་རྣམ་པར་གྲོལ་བར་འགྱུར། །
ཞེས་གསུངས་པ་ལྟར་རོ། །ཉན་རང་གིས་ཐར་པ་ཐོབ་པའང་རྟོགས་པའི་ཐབས་དེ་ཙམ་ལ་བསྟེན་ན་ས་ཡིན་ལ། དེ་བས་
ཕྲ་མོ་ནས་རྟོགས་དགོས་པ་མིན་ཚུལ་བཤད་ཟིན་ཏོ། །གཞན་ཡང་། དངོས་སྨྲ་བ་རྣམས་ནི་རྟེན་འབྲེལ་དང་རང་བཞིན་
གྱིས་གྲུབ་པ་མི་འགལ་བར་འདོད་པ་ལ། དབུ་མ་བ་ནི་རྟེན་འབྲེལ་དང་བརྟེན་ནས་བཏགས་པ་སྟོང་ཉིད་དང་དོན་་་་་
307



གཅིག་ཏུ་བསྒྲུབས་པའི་རིགས་པས་སྤྱིར་ཉན་རང་ལ་སྟོང་ཉིད་རྟོགས་པ་ཡོད་པ་དང་དེ་དག་གིས་སྟོང་ཉིད་སུན་འབྱིན་
པའང་བདེ་བླག་ཏུ་བཟློག་ནུས་པ་ཡིན་ནོ། །ཞེས་སོ། །དེ་དག་ལས་ཀུན་མཁྱེན་ཆོས་ཀྱི་རྒྱལ་པོ་ཡབ་སྲས་ཀྱི་གསུངས་རབ་
ལས་ཇི་ལྟར་འབྱུང་བ་བཞིན་ཉན་རང་གིས་ཆོས་ཀྱི་བདག་མེད་རྟོགས་མ་རྟོགས་ཀྱི་མཐའ་དཔྱད་སྔ་འགྱུར་རང་ལུགས་
བཞིན་བཤད་ཟིན་ཏོ། །གཉིས་པ་སྤངས་གཉེན་གྱི་རབ་དབྱེ་ལ། སྤང་བྱ་མི་མཐུན་ཕྱོགས་ངོས་བཟུང་བ་དང་། དེ་ཡི་་་་
གཉེན་པོའི་རབ་དབྱེ་བཤད་པ། དེ་ལྟར་སྤང་གཉེན་རྫོགས་པའི་དོན་བསྡུ་བ་གསུམ། དང་པོ་ལ། གཞི་བདེན་གཉིས་ཀྱིས་
བསྡུས་པའི་ཆོས་སུ་འཛིན་པ་དང་། གཞི་ལམ་ལ་སྤྱོད་པའི་གང་ཟག་ཏུ་འཛིན་པ་གཉིས། དང་པོ་ནི། གཟུང་སོགས་་་་
སོགས་རྐང་པ་གཉིས། གཉིས་པ་གཞི་གང་ཟག་ཏུ་འཛིན་པའི་སྦྱིན་སོགས་སོགས་རྐང་པ་གཉིས་གཉིས་པ་གཉེན་པོ་ལ།
གཞི་གཉེན་པོ་གང་ཟག་གི་བདག་མེད་དང་། གཞི་ཆོས་ཀྱི་བདག་མེད་རྫོགས་པའི་གཞི་ཤེས་གཉིས། དང་པོ་ནི། སྦྱིན་ལ་
སོགས་རྐང་པ་གཉིས། གཉིས་པ་ཆོས་ཀྱི་བདག་མེད་པའི་གཞི་ཤེས་ལ། གཞི་མཐའ་བྲལ་དུ་རྟོགས་དགོས་པའི་རྒྱུ་མཚན་
གྱི་ཁྱད་པར་དང་། གཞི་མཉམ་ཉིད་རྟོགས་པའི་ཡེ་ཤེས་ཀྱི་ཁྱད་པར་གཞི་ཤེར་ཕྱིན་ཟབ་མོའི་ཆེ་བའི་ཁྱད་པར་དང་་་་
གསུམ། དང་པོ་ནི། དེ་ནི་སོགས་རྐང་པ་གཉིས། གཉིས་པ་ནི། ཆོས་ཀྱི་སོགས་རྐང་པ་བཞི། གསུམ་པ་དེ་ལྟར་ཤེར་ཕྱིན་་་་
ཟབ་པའི་ཆེ་བའི་ཁྱད་པར་ནི། མཐོང་བ་སོགས་རྐང་པ་བཞི། གསུམ་པ་སྤང་གཉེན་རྫོགས་པའི་དོན་བསྡུ་བ་ནི། དེ་ལྟར་
སོགས་རྐང་པ་བཞི། གསུམ་དེ་ཇི་ལྟར་སྒོམ་པའི་ལམ་དངོས་ལ། གཞི་ཤེས་སྒོམ་པའི་སྦྱོར་བ་དང་། སྦྱོར་བའི་འབྲས་བུ་་་
མཐོང་ལམ་བཤད་པ་གཉིས། དང་པོ་ལ། ཡུལ་སྦྱོར་བའི་དབྱེ་བ་ཕྱེས་ཏེ་བསྟན་པ་དང་། ཡུལ་ཅན་སྦྱོར་བའི་རྣམ་པ་་་་་
བསྡུས་ཏེ་བསྟན་པ་གཉིས། དང་པོ་ལ། མཉམ་བཞག་དང་། རྗེས་ཐོབ་ཀྱི་སྦྱོར་བའི་ངོ་བོ་གཉིས་ལས། དང་པོ་ལ། ཆོས་
ཅན་སྣང་བ་ལ་ཞེན་སྤྱོད་འགོག་པ་དང་ཆོས་ཉིད་སྟོང་པ་ལ་ཞེན་སྤྱོད་བཀག་པའི་སྦྱོར་བ་གཉིས་ལས། དང་པོ་ལ། ཡུལ་
དང་ཡུལ་ཅན་ལ་ཞེན་སྤྱོད་བཀག་པའི་སྦྱོར་བ་གཉིས་ལས། དང་པོ་ནི། གཟུགས་སོགས་སོགས་རྐང་པ་གཉིས། སྐབས་་་
འདིར་དཀའ་བའི་གནད་ལ་དཔྱད་པ་ལ། སྤྱིར་དེ་མ་རྫོགས་དང་རབ་རྫོགས་སོགས་ཀྱི་དོན་ངོས་བཟུང་བྱེ་བྲག་མཚན་
ཉིད་གསུམ་གྱི་མཐའ་དཔྱད་པའོ། །དང་པོ་ནི། ཕར་ཕྱིན་ཊིཀྐ་མི་ཕམ་ཞལ་ལུང་ལས། དེ་ལ། དེ་མ་རྫོགས་དང་ར་་་་་
རྫོགས་དང་། །ཞེས་པའི་དོན་ལ། ཀུན་བཏགས་དང་། ཡོངས་གྲུབ་ཀྱི་གཟུགས་དང་། བྱིས་པ་དང་། རྒན་པོའི་གཟུགས་་་
སོགས་སུ་འཆད་ཚུལ་མང་དུ་སྣང་ཡང་། དོན་དུ། ཡུམ་བར་མ་ལས་རབ་འབྱོར་གཟུགས་ཀྱི་རབ་ཏུ་དབྱེ་བ་ནི། གསུམ་་་
གྱིས་ཤེས་པར་བྱ་སྟེ། ཡོངས་སུ་བཏགས་པའི་གཟུགས་དང་། ཆོས་ཉིད་ཀྱི་གཟུགས་སོ། །ཞེས་སྤྱིར་གསུམ་དུ་གསུངས་་་་་
པའི་དོན། བསྟན་བཅོས་ལས་དང་པོ་ཕྱི་རོལ་པས་རྟག་པ་སོགས་སུ་ཡོངས་སུ་བཏེགས་པའི་གཟུགས་སྟེ། དེ་ནི་གཟུགས་
ཀྱི་ཁྱད་པར་ཆོས་མིན་པར་དགོངས་ཏེ། ཕྱི་མ་གཟུགས་སོགས་ཀྱི་ཁྱད་ཆོས་ཐུན་མོངས་དང་ཐུན་མོངས་མ་ཡིན་པ་་་་་
གཉིས་ལ་ཞེན་སྤྱོད་བཀག་པའི་སྦྱོར་བའི་སྒོ་ནས་གསུངས་སོ། །ཞེས་གསུངས། གཉིས་པ་ནི། འདིར་གཟུགས་གསུམ་པོའི་
རྣམ་བཞག་ལས་འཕྲོས། མཚན་ཉིད་གསུམ་གྱི་མཐའ་དཔྱད་སྔ་འགྱུར་རང་ལུགས་བཞིན་འགོད་པ་ལ། ཀུན་མཁྱེན་རོང་
ཀློང་གཉིས་ཀྱི་གསུངས་རབ་ལས་ཇི་ལྟར་འབྱུང་བ་དང་། རིང་ལུགས་པ་ཆེན་པོ་རྣམས་ཀྱིས་དེ་ཡི་དགོངས་པ་ཕྱིན་ཅི་མ་
308



ལོག་པ་གཏན་ལ་དབབ་ཚུལ་ལོ། །དང་པོ་ལ་གཉིས། རང་ཟོམ་ཆོས་བཟང་པོའི་གསུང་རབ་ལས་ཇི་ལྟར་འབྱུང་བ་དང་།
ཀུན་མཁྱེན་ཆོས་ཀྱི་རྒྱལ་པོའི་གསུང་རབ་ལས་ཇི་ལྟར་འབྱུང་བའོ། །དང་པོ་ནི། གྲུབ་མཐའི་བརྗེད་བྱང་ཆེན་མོ་ལས། །
མཚན་ཉིད་གསུམ་ནི། ཀུན་བརྟགས་དང་། གཞན་དབང་དང་། ཡོངས་སུ་གྲུབ་པའོ། །དེ་ཡང་ལུང་ལས་ཀྱང་། ཀུན་ཏུ་་་
བརྟགས་པ་བརྟགས་པའི་དབང་། །རྣམ་པར་བརྟགས་པ་གཞན་གྱི་དབང་། །འགྱུར་མེད་ཕྱིན་ཅི་མ་ལོག་པའི། །ཡོངས་སུ་
གྲུབ་པ་རྣམ་པ་གཉིས། །ཞེས་འབྱུང་། དེ་ལ་ཡང་དོན་བཅུས་བསྟན་ཏེ། མཚན་ཉིད་གསུམ་ངེས་གང་ལ་བྱ་བ་དང་། ངེས་
པའི་ཚིག་དང་། དབྱེ་བ་དང༌། ས་བགོ་བ་དང༌། སྐུ་གསུམ་ལ་སྦྱར་བ་དང་། རྣམ་པར་རིག་པ་ཙམ་ལ་བསྡུ་བ་དང་། ཆོས་
ཐམས་ཅད་མཚན་ཉིད་གསུམ་དུ་བསྡུ་བ་དང་། ཡོད་པ་གསུམ་ཞེས་བྱ་བ་དང་། མེད་པ་གསུམ་ཞེས་བྱ་བ་དང་། གཅིག་
པ་དང་། ཐ་དད་པར་བསྟན་པའོ། །དངོས་གཞི་གང་ལ་བྱ་ཞེ་ན། ཀུན་བརྟགས་ནི་གཟུང་འཛིན་ལ་བྱ། གཞན་དབང་ནི་
ཁམས་གསུམ་གྱི་སེམས་དང་སེམས་ལས་བྱུང་བའི་རྣམ་པར་རྟོག་པ་ལ་བྱ། ཡོངས་སུ་གྲུབ་པ་ནི་སྟོང་པའི་ཆོས་ཉིད་ལ་བྱ།
ངེས་པའི་ཚིག་ནི། ཅིའི་ཕྱིར་ཀུན་བརྟགས་ཞེས་བྱ་ཞེ་ན། གཞན་དབང་ལ་འཁྲུལ་ནས། གཟུང་བ་དང་། འཛིན་པར་སྣང་
ལ། གཞན་དབང་རང་སྣང་བར་མ་ཤེས་ནས། གཟུང་འཛིན་གཞན་དབང་ལས་ལོགས་ན་ཡོད་པར་བརྟགས་པའི་ཕྱིར། །
ཀུན་བརྟགས་ཞེས་བྱའོ། །ཅིའི་ཕྱིར་གཞན་དབང་ཞེས་བྱ་ཞེ་ན། ཁམས་གསུམ་གྱི་སེམས་དང་སེམས་ལས་བྱུང་བ་རང་སྐྱེ་
མི་ནུས་ཀྱི། རྒྱུ་དང་རྐྱེན་གཞན་གྱིས་བསྐྱེད་པའི་ཕྱིར་གཞན་དབང་ཞེས་བྱའོ། །ཅིའི་ཕྱིར་ཡོངས་སུ་གྲུབ་པ་ཞེས་བྱ་ཞེ་ན།
གཞན་དབང་ཆོས་ཅན་དེ་ལ་གཟུང་འཛིན་ཆ་གཉིས་ཀྱིས་སྟོང་པའི་སྟོང་པ་ཉིད་ཀྱི་ཆོས་ཉིད་ནི་རྟོག་པའི་མཚན་མ་
དང་དངོས་པོར་ནམ་ཡང་མི་འགྱུར་བའི་ཕྱིར་ཡོངས་སུ་གྲུབ་པ་ཞེས་བྱའོ། །དབྱེ་ན་ནི། ཀུན་བརྟགས་པ་ལ་ཡང་གཉིས་
ཏེ། སྣང་བའི་ཀུན་བརྟགས་པ་དང་་་(ཡུལ་སོ་སོའི་དབང་པོ)། མི་སྣང་བའི་ཀུན་བརྟགས་པའོ་་་(ནམ་མཁའི་མེ་ཏོག་ལྟ་བུ)། །
གཞན་དབང་ལ་ཡང་གཉིས་ཏེ། ལྟོས་པའི་གཞན་དབང་དང་་་(འདུས་བྱས་ལ་ལྟོས་ནས་འདུས་མ་བྱས་ཡོད་པ་ལྟ་བུ)༑ བསྐྱེད་པའི་
གཞན་དབང་ངོ་(ཡུལ་དང་དབང་པོ་ས་བོན་དང་ཆུ་ལུད་ཀྱིས་བསྐྱེད་པ་ལྟ་བུ)༑ ཡོངས་སུ་གྲུབ་པ་ལ་ཡང་གཉིས་ཏེ། མི་འགྱུར་བར་
ཡོངས་སུ་གྲུབ་པ་དང་་་(ཆོས་རྣམས་ཀྱི་ཆོས་ཉིད་ལ་བྱ)། ཕྱིན་ཅི་མ་ལོག་པར་ཡོངས་སུ་གྲུབ་པའོ་(ཡང་དག་པའི་ཡེ་ཤེས་ལ་བྱ)། །
ས་བགོས་པ་ནི། ཀུན་བརྟགས་ནི་སོ་སོའི་སྐྱེ་བོའི་སྤྱོད་ཡུལ་དང་། གཞན་དབང་ནི་དག་པ་འཇིག་རྟེན་པའི་སྤྱོད་ཡུལ།
ཡོངས་སུ་གྲུབ་པ་ནི་རྣམ་པར་མི་རྟོག་པའི་སྤྱོད་ཡུལ་ལོ། །ཅིས་མངོན་ཞེ་ན། ལུང་ལས། གང་གིས་རྟེན་ཅིང་འབྲེལ་བར་་
འབྱུང་། །དེ་དག་ངོ་བོ་ཉིད་ཀྱི་མེད། །གང་དག་ངོ་བོ་ཉིད་མེད་པ། །ནམ་དུ་ཡང་ནི་མི་སྐྱེའོ། །རྟོག་མེད་རྐྱེན་ལས་སྐྱེ་བ་ནི། །
རྣམ་པ་ཀུན་ཏུ་བརྗོད་མེད་པ། །གཞན་གྱི་དབང་གི་ངོ་བོ་ཉིད། །འཇིག་རྟེན་དག་པའི་སྤྱོད་ཡུལ་ལོ། །རྟག་པའི་ངོ་བོ་ཉིད་
ཀྱིས་དེ། །ཤིན་ཏུ་སྟོང་ཉིད་གང་ཡིན་པ། །ཡོངས་སུ་གྲུབ་པའི་ངོ་བོ་ཉིད། །མི་རྟོག་ཡེ་ཤེས་སྤྱོད་ཡུལ་ལོ། །ཞེས་འབྱུང་། སྐུ་
གསུམ་དང་སྦྱར་བ་ནི། ཡོངས་སུ་གྲུབ་པ་ནི་དབྱིངས་དང་ཡེ་ཤེས་ཡིན་པས་ཆོས་ཀྱི་སྐུའོ། །གཞན་དབང་ནི་ཏིང་ངེ་
འཛིན་གྱི་ངོ་གང་ལ་སྣང་བས། ལོངས་སྤྱོད་རྫོགས་པའི་སྐུའོ། །ཀུན་བརྟགས་ནི་མེད་པ་རྣམས་ཡོད་པར་བརྟགས་པས་་་
སྤྲུལ་པའི་སྐུའོ། །རྣམ་པར་རིག་པ་ཙམ་དུ་བསྡུ་ན། སེམས་ཀྱི་འཁྲུལ་པ་ནི་གཞན་དབང་ཡུལ་དུ་འཁྲུལ་པ་ཡིན། སེམས་ཀྱི་
309



དངོས་གཞི་ནི་ཀུན་བརྟགས་གཟུང་འཛིན་ཡིན། སེམས་ཀྱི་ཆོས་ཉིད་ནི་ཡོངས་སུ་གྲུབ་པ་ཡིན་ནོ། །ཆོས་ཐམས་ཅད་་་་
མཚན་ཉིད་གསུམ་དུ་བསྡུ་ན། ཆོས་ཕྱི་ནང་གཉིས། འདུས་བྱས་དང་འདུས་མ་བྱས་གཉིས། ཀུན་ནས་ཉོན་མོངས་པ་དང་།
རྣམ་པར་བྱང་བའོ། །དེ་ཡང་ལྔར་བསྡུ་སྟེ། མིང་དང་། རྒྱུ་མཚན་དང་། རྣམ་པར་རྟོག་པ་དང་། དེ་བཞིན་ཉིད་དང་།
ཡང་དག་པའི་ཡེ་ཤེས་སོ། །ལྔ་པོ་དེ་མཚན་ཉིད་གསུམ་དུ་བསྡུ་སྟེ། མིང་ནི་ཀུན་བརྟགས་སུ་བསྡུའོ། །རྒྱུ་མཚན་དང་། རྣམ་
པར་རྟོག་པ་གཉིས་ནི་གཞན་དབང་དུ་བསྡུའོ། །དེ་བཞིན་ཉིད་དང་ཡང་དག་པའི་ཡེ་ཤེས་གཉིས་ནི་ཡོངས་སུ་གྲུབ་པར་
བསྡུའོ། །ཡང་ན་གང་དག་མེད་པ་ལས་ཡོད་པར་སྒྲོ་བཏགས་པ་ཐམས་ཅད་ཀུན་བརྟགས་སུ་བསྡུའོ། །ཆོས་གང་རྒྱུ་རྐྱེན་
གྱིས་བསྡུས་པ་ཐམས་ཅད་གཞན་དབང་དུ་བསྡུའོ། །ཆོས་ཉིད་ཀུན་བརྟགས་ལྟར་མེད་པ་ཡང་མ་ཡིན། གཞན་དབང་་་་་
ལྟར་རྒྱུ་རྐྱེན་གྱིས་བསྐྱེད་པ་ཡང་མ་ཡིན་པ་ནི་ཡོངས་སུ་གྲུབ་པར་བསྡུའོ། །ཡོད་པ་གསུམ་ཞེས་བྱ་བ་ནི། ཀུན་བརྟགས་ཐ་
སྙད་དུ་ཡོད། གཞན་དབང་རྫས་སུ་ཡོད། ཡོངས་སུ་གྲུབ་པ་ཆོས་ཉིད་དུ་ཡོད་དོ། །མེད་པ་གསུམ་ཞེས་བྱ་བ་ནི། ཀུན་་་་
བརྟགས་མཚན་ཉིད་ཀྱིས་མེད། གཞན་དབང་རང་སྐྱེ་མི་ནུས་པས་མེད། ཡོངས་སུ་གྲུབ་པ་དོན་དམ་པར་དངོས་པོ་མེད།
གཅིག་དང་ཐ་དད་པ་ལས་གྲོལ་བར་བསྟན་པ་ནི། ཀུན་བརྟགས་ནི་མེད་པའི་ཆོས་ཡིན། གཞན་དབང་དང་ཡོངས་སུ་་་
གྲུབ་པ་གཉིས་གཅིག་པ་དང་ཐ་དད་ལས་གྲོལ་བར་བསྟན་ཏོ། །རྒོལ་བ་ན་རེ། གཅིག་ན་གཞན་དབང་བཙན་པར་བྱས་
ན། སངས་རྒྱས་མི་སྲིད་པར་རིགས་སོ། །ཡོངས་སུ་གྲུབ་པ་བརྩོན་པར་བྱས་ན། སེམས་ཅན་མི་སྲིད་པའི་རིགས་སོ། །ཞེས་
པ་ལ། ལན་དུ་གཅིག་དང་ཐ་དད་པ་ལས་གྲོལ་ཏེ། གཞན་དབང་ཀུན་བརྟགས་དང་མ་བྲལ་བའི་དུས་ན། གཅིག་པ་ཡང་
མ་ཡིན་ལ། །ཀུན་བརྟགས་གཟུང་འཛིན་ཀྱིས་སྟོང་པའི་དུས་ན། ཐ་དད་པ་ཡང་མ་ཡིན་ཏེ། ལུང་ལས་ཀྱང་། རྣམ་པར་་་་
རྟོག་པ་གཞན་གྱི་དབང་། །རྣམ་རྟོག་ཡིན་ཏེ་རྐྱེན་ལས་བྱུང་། །གྲུབ་ནི་དེ་ལས་སྔ་མར་གྲུབ། །རྟག་ཏུ་མེད་པར་གྱུར་པ་་་
གང་། །དེ་ཕྱིར་དེ་ཉིད་གཞན་དབང་ལས། །གཞན་མིན་གཞན་མ་ཡིན་པའང་མིན། །ཞེས་འབྱུང་ངོ་། །ཞེས་སོ། །གཉིས་པ་
ཀུན་མཁྱེན་ཆོས་ཀྱི་རྒྱལ་པོའི་གསུང་རབ་ལས་ཇི་ལྟར་འབྱུང་བ་ལ་གསུམ། གྲུབ་པའི་མཐའ་རིན་པོ་ཆེ་ལས་དང་ཡིད་་་་
བཞིན་མཛོད་ཀྱི་འགྲེལ་ཆེན་པདྨ་དཀར་པོ་དང་། ངེས་དོན་ཤིང་རྟ་ཆེན་མོ་ལས་སོ། །དང་པོ་ནི། དེ་ལས། ཤེས་བྱ་ཐམས་
ཅད་ཀུན་བརྟགས། གཞན་དབང་། ཡོངས་གྲུབ་གསུམ་དུ་འདུས་པར་འདོད་དོ། །དེའང་རྣམ་གྲངས་སུ་བརྗོད་ཅིང་་་་༌་
བརྟགས་པའི་ཆ་རྣམས་ནི་ཀུན་བརྟགས་ཏེ། དབྱེ་ན་དོན་ལ་མེད་ལ་ཐ་སྙད་དུ་བརྗོད་པ་ཟླ་གཉིས་ཀྱི་རྣམ་པ་ལྟ་བུ་མེད་
པ་གསལ་སྣང་དང་། བདག་ཅེས་པ་ལྟ་བུ་རྣམས་ནི་མཚན་ཉིད་ཆད་པའི་ཀུན་བརྟགས་ཡིན་ལ། རྣམ་གྲངས་པའི་ཀུན་་
བརྟགས་ནི་མིང་ཚིག་ཡི་གེའི་རྣམ་པར་བརྟགས་པ་དང་གང་དང་གང་གི་རབ་ཏུ་དབྱེ་བར་བཀོད་པ་ཐམས་ཅད་དོ། །
ཚིག་དོན་དང་། བརྗོད་བྱ་དང་རྗོད་བྱེད་ཅེས་པ་ལ་སོགས་པ་ནས། ཕུང་པོ་དང་ཁམས་ལ་སོགས་པར་དབྱེ་བའི་ཚུལ་་་
རྣམས་ནི་བློས་བཀོད་པ་ཡིན་ལ། དེ་དང་དབྱེ་བྱའི་དོན་གཉིས་མ་འབྲེལ་བཞིན་དུ་ཤེས་པར་བྱེད་པའི་ཐབས་སུ་སྣང་་་་
བས། ཀུན་བརྟགས་པའོ། །གཞན་དབང་ལའང་གཉིས་ལས། མ་དག་པ་གཞན་གྱི་དབང་ནི། བག་ཆགས་སྣ་ཚོགས་པའི་
དབང་གིས་ཕྱི་ནང་སྣོད་བཅུད་སྣ་ཚོགས་པའི་རྣམ་པར་ཤར་བ་ཡུལ་དོན་ལུས་དང་བཅས་པའོ། །ཡུལ་ནི་གཟུགས་་་་
310



སོགས་པ་ལྔའོ། །དོན་ནི་རྣམ་པར་ཤེས་པ་རྐྱེན་གཞན་ལས་སྐྱེ་མཆེད་དུ་གྲུབ་པ་ཚོགས་བརྒྱད་དོ། །ལུས་ནི་ཉེ་བར་ལེན་་
པའི་ཕུང་པོའོ། །འདི་དག་ལས་དང་བག་ཆགས་ཀྱི་རྐྱེན་གཞན་ལ་ལྟོས་པས་གཞན་དབང་ཞེས་བཞག་པའོ། །དག་པ་་་་
གཞན་དབང་ནི་ཤིན་ཏུ་དག་པའི་ཞིང་དང་ཡེ་ཤེས་ལ་སོགས་པ་སྟེ། སྒྲིབ་པ་དག་སྟོབས་ཀྱི་རྐྱེན་ལས་གནས་སྐབས་ལྟོས་
པ་དང་བཅས་པའི་ཆ་ནས་བརྟགས་པའོ། །ཡོངས་སུ་གྲུབ་པ་ལའང་གཉིས་ལས། དང་པོ་འགྱུར་བ་མེད་པའི་ཡོངས་སུ་་
གྲུབ་ནི། གནས་ལུགས་དོན་གྱི་ཀུན་གཞི་ཆོས་ཀྱི་དབྱིངས་རང་བཞིན་གྱིས་འོད་གསལ་དེ་བཞིན་གཤེགས་པའི་སྙིང་པོ་སྟེ།
རྒྱུད་བླ་མར། ཇི་ལྟར་སྔོན་དེ་ཕྱིས་དེ་བཞིན། །འགྱུར་བ་མེད་པའི་དེ་བཞིན་ཉིད། །ཅེས་པ་དང་། མདོ་སྡེ་རྒྱན་ལས། སྔ་མ་
ཕྱི་མ་ཁྱད་མེད་ཀྱང་། དེ་བཞིན་ཉིད་ནི་དག་གྱུར་པ། །ཞེས་དང་། རྒྱན་སྟུག་པོ་བཀོད་པའི་མདོ་ལས། སྙིང་པོ་དེ་ལ་ཀུན་
གཞིའི་སྒྲས། །རབ་ཏུ་བརྟགས་པར་གྱུར་པ་ཡིན། །ཅེས་པ་དེ་ཉིད་དོ། །དེའི་སྟེང་ན་ཐོག་མ་མེད་པའི་མི་རིག་པ་ཉོན་་་་་
མོངས་པ་ཐམས་ཅད་ཀྱི་རྩ་བར་གྱུར་པ། རིས་གཅིག་ཏུ་མ་ཆད་པས་ལུང་དུ་མ་བསྟན་པའི་ཆ་ལ་བག་ཆགས་སྣ་ཚོགས་་
པའི་ཀུན་གཞི་ཞེས་བྱའོ། །དེ་ནི་ངོ་བོ་རྟོག་མེད་ཡུལ་ལ་མི་འཛིན་པ་སྟེ། དེའི་ངང་དུ་གོམས་ན་གཟུགས་མེད་པའི་ཁམས་
སུ་འཕེན་པའི་ལས་ཅན་ནོ། །སེམས་ཙམ་དྲི་མེད་པ་ཁ་ཅིག་འདི་ཡིད་ཤེས་རྟོག་མེད་དང་གཅིག་པས་ཡིད་དུ་བསྡུས་ནས་
ཀུན་གཞི་ལ་སོགས་པར་མི་འདོད་པའང་ཡོད་དོ། །དོན་གྱི་ཀུན་གཞི་ནི་ཁས་ལེན་སྟེ། ཀུན་གཞིའི་རྣམ་ཤེས་ནི་སྒོ་ལྔའི་་་
ཡིད་དང་བཅས་པར་མ་འགྱུར་པའི་ཤེས་པ། གསལ་བ་སྟེ་དེའི་ངང་དུ་གོམས་པ་ལས་གཟུགས་ཀྱི་ཁམས་སུ་འཕེན་པའི་
ལས་ཅན་ནོ། །དེ་དག་གིས་འདི་ཉིད་ཤེས་པའི་དབྱེ་གཞིར་བྱེད་དོ། །ཡིད་ཤེས་ལུང་དུ་མ་བསྟན་པ་ཡིན་ནོ་ཞེས་སྨྲའོ། །དེ་
ལས་མཆེད་པ་སྒོ་ལྔའི་རྣམ་ཤེས་ནི་མིག་གི་རྣམ་ཤེས་ལ་སོགས་པ་སྟེ། རྣམ་ཤེས་ཕྱི་རོལ་ན་སྣང་བ་དང་འདྲ་བའི་རྣམ་པ་
ནང་གི་ཤེས་པ་ལ་འཆར་བའི་སྒོ་དབང་པོ་སོ་སོས་བྱེད་པའི་ཆ་ནས་སྔར་བཞག་ཀྱང་མྱོང་བ་པོ་ནི་ཡུལ་ཡུལ་ཅན་གྱི་་་་
རྣམ་པ་གཉིས་སུ་མེད་པའི་རང་གི་རིག་པ་རང་གསལ་བ་ཁོ་ནའོ་ཞེས་འདོད་དོ། །ཡིད་ཤེས་ནི་སྒོ་ལྔའི་རྗེས་ལ་སྐྱེས་པ་་་
དང་དོན་ཕྱི་ནང་གི་ཆོས་ལ་སྤྱོད་པའི་ཤེས་པའོ། །ཉོན་ཡིད་ནི་དཔྱད་པས་ཆགས་སྡང་བར་མ་གསུམ་གང་རུང་དུ་སྐྱེས་
པ་ཉིད་དུག་གསུམ་མམ་ལྔའི་ཉོན་མོངས་སུ་ཤར་བ་ལ་ཟེར་རོ། །སྣ་ཚོགས་གཉིས་མེད་དུ་སྨྲ་བའི་སེམས་ཙམ་པ་དག་ནི་
ཡིད་ཤེས་དང་ཉོན་ཡིད་གཉིས་གཅིག་ཏུ་སྡུད་པས་ཚོགས་བདུན་ཀུན་གཞི་དང་བཅས་པར་ཁས་ལེན་ཏེ། དེ་དག་གི་་་་
གཞུང་ལས། སེམས་ནི་ཀུན་གཞིའི་རྣམ་པར་ཤེས་པ་རྟོག་མེད་སྒོ་ལྔའི་རྣམ་ཤེས་ཀྱི་འཁོར་དང་བཅས་པ་ལ་འདོད་ཅིང་།
དེ་དག་ལས་རྗེས་ལ་སྐྱེས་ཀྱི་ཤེས་པ་ང་དང་ང་ཡིར་འཛིན་པའི་སེམས་བྱུང་ལྔ་བཅུ་རྩ་གཅིག་གི་འཁོར་དང་བཅས་པ་ནི་
ཡིད་དུ་འདོད་དེ། སེམས་ནི་ཀུན་གཞིའི་རྣམ་པར་ཤེས། །ངར་འཛིན་པ་ནི་ཡིད་ཡིན་ནོ། །ཞེས་པའོ། །དྲུག་པོ་འགགས་མ་
ཐག་པ་ནི། །རྣམ་ཤེས་གང་ཡིན་དེ་ཡིད་དོ། །ཞེས་མཛོད་ལས་བཤད་པ་དང་ཡང་མཐུན་ཏེ། དཔེར་ན་ཨུཏྤལ་མཐོང་དུས་
བུང་བའི་སྒྲ་དང་། མེ་ཏོག་གི་དྲི་དང་། རེག་བྱ་དང་། རོ་རྣམས་དུས་གཅིག་ཏུ་ཤེས་པ་ནི་སྒོ་ལྔའི་རྣམ་ཤེས་རྟོག་མེད་་་་་
ཀྱིས་དུས་གཅིག་ལ་ཡུལ་འཛིན་ལ། དེའི་ཚེ་ཤེས་པ་རྟོག་མེད་གསལ་བའི་ཆ་ཙམ་ནི་ཀུན་གཞིའི་རྣམ་ཤེས་ཏེ། སྐད་ཅིག་
དུ་ཡུལ་རིག་པ་ལ་དགའ་གདུང་དུ་སྐྱེ་དུས་རྟོག་དཔྱོད་དུ་ཤར་བས། སྒོ་ལྔ་ཀུན་གཞིའི་ཤེས་པ་དང་དྲུག་པོའི་རྟོག་མེད་་
311



གསལ་སྣང་གི་ཆ་འགགས་ནས། འཛིན་པའི་ཆ་ཡིད་ཤེས་རྟོགས་བཅས་སྐད་ཅིག་རེ་རེ་བ་ལས་གཉིས་པ་མི་འཇུག་པ་
སྐྱེས་པ་ལ་ཡིད་ཅེས་བརྗོད་དོ། །དེའང་རྟོག་མེད་རྟོག་བཅས་སུ་གྱུར་པའི་ཆ་ནས་དྲུག་པོ་འགགས་པར་བརྗོད་ཀྱང་།
དོན་ལ་དབང་ཤེས་ཀུན་གཞིའི་རྣམ་ཤེས་དང་བཅས་པ་སོ་སོའི་ལྡོག་པའམ་ཆ་ནས་མཉམ་པར་སོ་ན་གནས་ཏེ།
གཟུགས་མཐོང་བའི་ཆ་ན་རྟག་ཏུ་མིག་ཤེས་ཡིན་ལ། དེའི་ངོ་བོ་རྟོགས་མེད་ཡིན་པས་སྒྲ་ལ་སོགས་པའང་གཞལ་ཏེ་ཤེས་
པར་བྱའོ། །ཕྱིན་ཅི་མ་ལོག་པར་ཡོངས་གྲུབ་ནི་ལམ་ཟག་མེད་འབྲས་བུ་དང་བཅས་པ་ཡིན་ཏེ། ཡང་དག་པར་འགྲོ་བ་་་
དང་འགྲོ་བའི་སར་ཕྱིན་ནས་སླར་མི་ལྡོག་པའི་ཕྱིར་རོ། །འདི་དག་རྒྱས་པར་ནི་ལུང་དང་བཅས་པ་ཤིང་རྟ་ཆེན་པོར་་་་་
ཤེས་པར་བྱའོ། །གཉིས་པ་ནི། འགྲེལ་ཆེན་པདྨ་དཀར་པོ་ལས། ཀུན་བརྟགས་ནི་བརྟག་པ་ཙམ་ལས་རང་མཚན་དུ་མི་་
སྲིད་པའོ། །གཞན་དབང་ནི་རྒྱུ་རྐྱེན་ལ་རག་ལས་ཏེ་སྐྱེ་བའོ། །ཡོངས་གྲུབ་ནི་གཞན་དབང་ལ་ཀུན་བརྟགས་མེད་པར་་་་
ཡོངས་གཅོད་དུ་གྲུབ་པའོ། །ཀུན་བརྟགས་ལ་གཉིས་ལས། མཚན་ཉིད་ཆད་པའི་ཀུན་བརྟགས་ནི། མི་སྲིད་བཞིན་དུ་བློས་
བརྟགས་པ་གང་ཟག་དང་ཆོས་ཀྱི་བདག་ལྟ་བུའོ། །རིག་པའི་དབང་ཕྱུག་གིས། རྣམ་པར་རྟོག་པས་བཏགས་པའི་དོན། །
ཀུན་ཏུ་བཏགས་པའི་ངོ་བོ་ཉིད། །རྣམ་པར་རྟོག་པ་གཞན་གྱི་དབང་། །དེ་ཡི་སྟོང་ཉིད་ཡོངས་སུ་གྲུབ། །ཅེས་གསུངས་པ་
ལྟ་བུའོ། །རྣམ་གྲངས་པའི་ཀུན་བརྟགས་ནི་མེད་བཞིན་དུ་བློ་ལ་སྣང་བ་ཟླ་གཉིས་ཀྱི་རྣམ་པ་ལ་སོགས་པ་སྟེ། གང་ཞིག་
སྣང་དེ་གཞན་གྱི་དབང་། །ཇི་ལྟར་སྣང་བ་བརྟགས་པ་དེ། །གང་སྣང་དེ་ལ་ཇི་ལྟར་སྣང་། །རྟག་ཏུ་མེད་ཉིད་གང་ཡིན་པ།།
ཡོངས་གྲུབ་རང་བཞིན་དུ་ཤེས་བྱ། །ཞེས་སོ། །མེད་པ་སྣང་བ་གཟུགས་བརྙན་དང་། དོན་སྤྱི་དང་། མིང་ཐམས་ཅད་དེའི་
རང་བཞིན་ནོ། །ས་ཆུ་མེ་རླུང་ཞེས་པ་ལྟའི་རྣམ་གྲངས་བློས་བཞག་པ་དག་གོ །གཞན་དབང་ལའང་དག་པ་གཞན་་་་་
དབང་ཞེས་པ་རྗེས་ཐོབ་ཀྱི་སེམས་དང་སེམས་བྱུང་དང་ཞིང་ལ་སོགས་པ་བཀོད་པའོ། །མ་དག་པ་གཞན་དབང་ནི། །
འཇིག་རྟེན་པའི་སེམས་དང་སེམས་བྱུང་གཉིས་སོ། །དོན་དུ་སྣང་བ་འཁྲུལ་པའི་སེམས་ཡིན་པས་གཞན་དབང་མཚན་་་་
ཉིད་པའོ། །ཡོངས་གྲུབ་ལ་ཡང་འགྱུར་བ་མེད་པའི་ཡོངས་གྲུབ་ནི་དེ་བཞིན་ཉིད་དང་། ཕྱིན་ཅི་མ་ལོག་པའི་ཡོངས་གྲུབ་
སེམས་རྣམ་པར་དག་པའི་མི་རྟོག་པའི་ཡེ་ཤེས་གཉིས་ཡིན་ཏེ། འགྱུར་མེད་ཕྱིན་ཅི་མ་ལོག་པའི། །ཡོངས་གྲུབ་རྣམ་པ་་་
གཉིས་སུ་བརྗོད། །ཅེས་སོ། །དེས་ན་གཟུགས་ནི་ཀུན་བརྟགས་ཏེ་མེད་བཞིན་དུ་སྣང་བའི་ཕྱིར་དང་། དངོས་པོར་མེད་
པས་རྒྱུས་བསྐྱེད་དུ་མེད་པའི་ཕྱིར་རོ། །སེམས་དང་སེམས་བྱུང་ནི་གཞན་དབང་སྟེ་རིགས་འདྲ་སྔ་མ་ལས་སྐྱེ་བའི་ཕྱིར་རོ། །
མི་ལྡན་པ་ནི་གཟུགས་ཀྱི་གནས་སྐབས་རྣམས་ཀུན་བརྟགས་ཡིན་ལ། སེམས་དང་སེམས་བྱུང་གི་གནས་སྐབས་རྣམས་་་
གཞན་དབང་ངོ་། །འདུས་མ་བྱས་དེ་བཞིན་ཉིད་ནི་ཡོངས་སུ་གྲུབ་པ་ལ་གཞན་རྣམས་ཡོངས་གྲུབ་ཀྱི་གནས་སྐབས་སོ། །
རྣམ་ངེས་ལས། རྣམ་པར་རྟོག་པ་གང་གང་གིས། །དངོས་པོ་གང་གང་སྣང་བརྟག་པ། །དེ་ཉིད་ཀུན་དུ་བརྟགས་པ་ཡིན། །
ངོ་བོ་ཉིད་དེ་དེ་མེད་དོ། །གཞན་གྱི་དབང་གིས་ངོ་བོ་ཉིད། །རྣམ་རྟོག་ཡིན་ཏེ་རྐྱེན་ལས་བྱུང་། །གྲུབ་ནི་དེ་ལས་སྔ་མའོ། །
རྟག་ཏུ་མེད་པར་འགྱུར་བ་གང་། །ཞེས་སོ། །ཅེས་གསུངས། གསུམ་པ་ནི། ངེས་དོན་ཤིང་རྟ་ཆེན་མོ་ལས། དེ་ལ་རྣལ་་་་
འབྱོར་སྤྱོད་པའི་གཞུང་ལས་གྲུབ་པའི་མཐའ་ཆེན་པོ་གསུམ་གསུངས་ཏེ། ཀུན་ཏུ་བརྟགས་པ་དང་། གཞན་གྱི་དབང་་་་
312.



དང་། ཡོངས་སུ་གྲུབ་པའོ། །ཀུན་བརྟགས་པ་དེ་ཡང་གཉིས་ཏེ། མཚན་ཉིད་ཆད་པ་དང་། རྣམ་གྲངས་པའོ། །དེ་ལ་་་་་
མཚན་ཉིད་ཆད་པ་ནི་གང་གི་ངོར་ཡང་མེད་ལ་རྟོག་པས་བཏགས་པ་སྟེ། རི་བོང་གི་རྭ་དང་། བདག་ཅེས་བྱ་བ་ལྟ་བུའོ། །
དེར་ཡང་མ་ཟད་དེ་གྲུབ་པའི་མཐའ་ངན་པ་དང་། གང་དང་གང་གི་མིང་དང་དོན་ཞེས་བློས་བཀོད་པ་ཐམས་ཅད་དོ། །
དེ་ཡང་ཇི་ལྟར་ཞེ་ན། འགའ་ཞིག་སེང་གེ་ཞེས་བཏགས་པའི་མིང་དེ་ཉིད་ལུས་ཀྱི་གནས་ཀུན་དུ་བཙལ་ཡང་མི་རྙེད་པ་
དང་། དོན་གྱི་རྣམ་པ་འདི་ཞེས་བཀོད་ཀྱང་བློས་རློམ་པ་ཙམ་ལས་རང་མཚན་བརྗོད་པ་ངག་དང་དྲན་པ་སེམས་ཀྱི་་་་
དངོས་ཡུལ་དུ་མེད་དུ་མེའི་སྒྲ་དོན་བཞིན་ནོ། །རྣམ་གྲངས་པའི་ཀུན་བཏགས་ནི། རེ་ཞིག་འཁྲུལ་ངོ་ན་སྣོད་བཅུད་བདེ་
སྡུག་ཕུང་པོ་ཁམས་དང་སྐྱེ་མཆེད་ལ་སོགས་པའི་རྣམ་པ་སྣ་ཚོགས་སུ་ཤར་བ་འདི་རྣམས་སོ། །དེ་ཡང་དོན་དུ་མ་གྲུབ་ལ་
སེམས་ཀྱི་འཁྲུལ་ངོར་སྣང་བ་རྨི་ལམ་དང་འདྲ་བའི་ཕྱིར་རྣམ་གྲངས་པའི་ཀུན་བརྟགས་ཞེས་བྱའོ། །དེ་ཐམས་ཅད་ཀྱང་
གཤིས་ལ་མེད་བཞིན་དུ་འཁྲུལ་ངོར་སྣང་ཞིང་སྒྲོ་བཏགས་པས་ཀུན་བརྟགས་ཞེས་བྱ་སྟེ། རྣལ་འབྱོར་སྤྱོད་པའི་ས་ལས།
ཀུན་དུ་བརྟགས་པ་རྣམས་དེ་ནི། །མེད་བཞིན་འཁྲུལ་པའི་བློས་བསྐྱེད་དོ། །ཞེས་སོ། །གཞན་གྱི་དབང་ལའང་གཉིས་ཏེ། །
མ་དག་པ་དང་། དག་པ་གཞན་གྱི་དབང་ངོ་། །དེ་ལ་མ་དག་པ་གཞན་གྱི་དབང་ནི། བག་ཆགས་བརྟས་པ་ལས་སྐྱེས་པའི་
ས་རྡོ་རི་བྲག་ལ་སོགས་པ་སྣོད་བཅུད་ཀྱི་རྣམ་པ་མ་དག་པ་ལྟར་དབང་པོའི་སྒོ་སོ་སོ་ལ་ཤར་བའི་སྣང་བ་འཁྲུལ་པ་་་་༌་
རྣམས་སོ། །དག་པ་གཞན་དབང་ནི། དག་པའི་ཞིང་དང་སངས་རྒྱས་ཀྱི་གཟིགས་པ་དག་པའི་ཡུལ་ལ་སྣང་བའི་ཞིང་་་་་
ཁམས་དང་། རིན་པོ་ཆེ་སྣ་བདུན་དང་། དང་བ་འོད་ཀྱི་གཞལ་ཡས་ཁང་དུ་ཤར་བའི་སྣང་བ་རྣམས་སོ། །དེ་ལ་འདིར་ཁ་
ཅིག་དག་རྣལ་འབྱོར་སྤྱོད་པའི་གཞུང་ལས་གཞན་དབང་མི་འཐད་དེ་ཐམས་ཅད་རང་གི་སྣང་བ་ཁོ་ནར་འདུས་པའི་་
ཕྱིར་ཞེས་རྩོད་པའང་རིགས་པར་མ་མཐོང་སྟེ་འདི་ལྟར། རང་གི་ཤེས་པ་ལས་བག་ཆགས་པའི་ཆ་ནས་རང་དུ་འཇོག་་་
པའང་མ་ཡིན་ཏེ། མེ་ལོང་གི་གཟུགས་བརྙན་བཞིན་གྱི་རྣམ་པའི་རྐྱེན་གྱིས་ཆགས་ནའང་བཞིན་མ་ཡིན་བཞིན་ནོ། །
ཐམས་ཅད་རང་གི་སྣང་བ་ཁོ་ནར་འདུས་ཞེས་པའང་དཔྱད་དགོས་ཏེ། སེམས་ལ་སྣང་བ་ཙམ་དུ་འདུས་སམ། སྣང་བ་་ .
སེམས་ཡིན་པར་འདུས་གྲང་། དང་པོ་ལྟར་ན་སྣང་བ་ཙམ་གྱི་དུས་ན་འདུས་པ་དང་མ་འདུས་པའི་དཔྱད་ར་མེད་པས་་
འདུས་ཞེས་པའང་ཚིག་ཙམ་དུ་བས་ཏེ་དོན་གྱི་རྣམ་པ་ཕྱིར་ལུས་པའི་ཕྱིར་རོ། །གཉིས་པ་ལྟར་ན་འདི་ལ་འཐད་པ་ཅི་་་
ཡོད། སེམས་ལས་བྱུང་བའི་ཕྱིར་སེམས་ཡིན་ནོ་ཞེ་ན། བུད་མེད་ལས་བྱུང་བའི་བུ་ཡང་བུད་མེད་དུ་འགྱུར་ཏེ་བུད་མེད་
མ་ཡིན་པ་དང་། ལུས་ལས་བྱུང་བའི་མི་གཙང་བ་ཡང་ལུས་སུ་ཐལ་བ་ལས་མ་ཡིན་པར་མངོན་སུམ་ན་གསལ་བའི་ཕྱིར་
རོ། །ཡང་སེམས་ལ་སྣང་བས་སེམས་ཡིན་ནོ་ཞེ་ནའང་། གཟུགས་ཀྱང་མིག་ཤེས་སུ་ཐལ་ཏེ་མིག་ཤེས་ལ་སྣང་བའི་ཕྱིར་་་
དང༌། སེམས་ཅན་ཕྱིན་ཅི་ལོག་ལ་སྔོན་དུ་སངས་རྒྱས་སྣང་བ་ཡང་སེམས་ཅན་དེའི་སེམས་སུ་ཐལ་ལོ། །འདོད་ན་ནི་་་༌་
སེམས་ཅན་ཕྱིན་ཅི་ལོག་གི་བློ་ཅན་སངས་རྒྱས་པར་ཐལ་བའི་སྐྱོན་དང་། སངས་རྒྱས་ལ་སེམས་ཅན་སྣང་བས་ཡང་་་་་
སེམས་ཅན་གྱི་ཁམས་རིལ་སངས་རྒྱས་སུ་འགྱུར་ལ། ཡང་ན་སངས་རྒྱས་དྲི་མ་མཐའ་དག་དང་བྲལ་བ་དེ་ཡང་སེམས་་་
ཅན་དུ་ཐལ་བའི་ཉེས་པ་འདི་ནི་ནམ་ཡང་སྤོང་བ་མ་ཡིན་ནོ། །སེམས་ཅན་མེད་ན་མི་འབྱུང་བའི་ཕྱིར་སེམས་སུ་འདོད་
313



དེ་ཞེ་ནའང་། དངོས་རྒྱུ་དང་དངོས་འབྲས་ཀྱང་གཅིག་ཏུ་འགྱུར་ཏེ་མེད་ན་མི་འབྱུང་བའི་ཕྱིར་དང་། དགྲ་དང་བདག་
གི་ཁོང་ཁྲོའང་གཅིག་ཏུ་འགྱུར་ཏེ། དགྲ་མེད་ན་དེས་བསྐྱེད་པའི་ཁྲོ་བ་མི་འབྱུང་བའི་ཕྱིར་རོ། །ཡང་སེམས་ཅན་གྱིས་་་་
བྱས་པའི་ཕྱིར་སེམས་ཅན་ཡིན་ནོ་ཞེས་པའང་མི་རིགས་ཏེ། རི་མོའི་རྣམ་པའང་རི་མོ་མཁན་དུ་འགྱུར་ཏེ་རི་མོ་མཁན་་་་
གྱིས་བྱས་པའི་ཕྱིར་རོ། །དེ་བས་ན་ཕྱི་རོལ་གྱི་ས་རྡོ་རི་བྲག་སེམས་སུ་འདོད་པར་ག་ལ་འཐད། སེམས་ཀྱི་བག་ཆགས་་་་་
ལས་སྐྱེས་པའི་འཁྲུལ་སྣང་ཡིན་དུ་ཆུག །གལ་ཏེ་དེ་ལྟར་མ་ཡིན་ན་སྐྱེ་བོ་བརྒྱས་བུམ་པ་གཅིག་ལ་བལྟས་དུས་རིལ་གྱིས་་
མཐོང་བའི་བུམ་པ་དེ་དེ་རྣམས་ཀྱི་ཤེས་པར་འགྱུར་བས་འགྲོ་བ་ཀུན་ཤེས་པ་གཅིག་པར་འགྱུར་རོ། །འདོད་ན་གཅིག་་་
སངས་རྒྱས་པ་ན་ཀུན་སངས་རྒྱས་པ་དང་། གཅིག་ངན་སོང་དུ་སོང་དུས་ཀུན་འགྲོ་བར་རིགས་སོ། །དེ་དག་གི་ལྟར་ན་་
འཇིག་རྟེན་ན་ཡང་ཁྱོད་དམ་ང་ལྟ་བུའི་སེམས་ཅན་གཅིག་ལས་མེད་པར་ཐལ་ཏེ་རིལ་ཇི་ལྟར་སྣང་བ་ཀུན་རང་གི་་་་་
སེམས་ལས་གཞན་མ་ཡིན་པའི་ཕྱིར་རོ། །ཡང་ན་ཤཱཀྱ་ཐུབ་པ་ལྟ་བུའི་སངས་རྒྱས་གཅིག་ལས་གཞན་མི་འཐད་དེ། དེས་
གཟིགས་པའི་ཡུལ་ཐམས་ཅད་དེའི་ཤེས་པ་ཡིན་པའི་ཕྱིར་རོ། །འདོད་ན་ནི་ཁོ་བོ་ཅག་འདུག་པས་གསལ་བ་ཡིན་ནོ། །དེ་
ལྟ་བུའི་གཞུང་འཛིན་པ་ནི་དེང་སང་ཤིན་ཏུ་མང་བར་སྣང་སྟེ། ཐེག་པ་ཆེན་པོའི་དོན་ལ་རབ་ཏུ་རྨོངས་པར་ཟད་དོ། །
ལུས་ཆེ་པདྨའི་དྲ་བས་གཡེང་། །མེ་ཏོག་རྣ་རྒྱན་དང་ལྡན་ཞིང་། །གསེར་གྱི་གདོང་རྒྱུན་ལྷག་གེ་བ། །གླང་ཆེན་བསྒྱིངས་པ་
ཁོ་ནར་ཟད། །ཅེས་བྱ་བ་ཡིན་ནོ། །འདི་ལྟར་སྣང་བ་དག་གང་ཡིན་ཞེ་ན། སེམས་ཙམ་རྣམ་བརྫུན་དྲི་མེད་པས་ཁས་་་་་
བླངས་པ་ལྟར་རིགས་སུ་ཆུག་ཀྱང་། དེའི་གཞུང་ལས། འདི་ལྟར་རང་རང་ལ་སྣང་བ་དག་རང་རང་གི་སེམས་ཡིན་ཡང་།
སྣང་ཡུལ་སེམས་མ་ཡིན་ཏེ། རྣལ་འབྱོར་སྤྱོད་པའི་ས་མང་པོ་པ་ལས། ཇི་ལྟར་སྣང་བ་སེམས་སྙེད་དེ། །སྣང་བའི་ཡུལ་་་་
ཉིད་དེ་ལྟ་མིན། །ཐོག་མ་མེད་དུས་བག་ཆགས་ཅན། །འཁྲུལ་པས་སྐྱ་ཤད་འཛིངས་པ་བཞིན། །ཞེས་པ་ལྟར་ཡིན་ཏེ། སྣང་
བ་དང་སྣང་ཡུལ་མ་ཕྱེད་པ་ཡིན་ནོ། །དེའང་སྣང་ཡུལ་རི་ལ། རིའོ་སྙམ་དུ་གཞན་ལྟར་བློས་ཝལ་གྱིས་འཛིན་པ་སེམས་ཀྱི་
སྣང་བ་མིག་གི་དབང་པོ་ལ་བརྟེན་ནས་སྐྱེའོ། །དེ་ཡང་རང་གིས་གང་དུ་ཕྱིན་པའི་ཡུལ་དུ་རང་གི་སེམས་ཀྱིས་འཛིན་་་་
པའི་ཆ་ནི་རང་གི་སྣང་བ་སྟེ། དེ་ནས་གཞན་དུ་ཕྱིན་དུས་སྣང་ཡུལ་རྗེས་སུ་མི་འབྲང་ཡང་། སྔར་མིག་ཤེས་དབང་པོའི་
མངོན་སུམ་ལ་སྣང་བའི་བག་ཆགས་འཛིན་བྱེད། དོན་སྤྱི་ཡིད་ཀྱི་ཡུལ་མེད་པ་གསལ་སྣང་ཡིད་ཀྱི་དབང་པོ་ལ་སལ་གྱིས་
སྣང་ངོ་། །དེས་ན་ཡིད་ཀྱིས་གཞལ་བའི་སྣང་བ་དང་། དེ་འཛིན་པ་དང་གཞན་རྣམས་ཀྱི་སྣང་བ་དང་། དེ་འཛིན་པ་་་་་
ཐམས་ཅད་སེམས་ཡིན་ཡང་། ཡིད་ཀྱིའང་གང་དམིགས་སྐྱེ་ཡུལ་ནི་སྣང་ཡུལ་འཇོག་བྱེད་དེ་དང་། སྒོ་ལྔའི་ཡུལ་ཐམས་་
ཅད་ཐོག་མ་མེད་པའི་བག་ཆགས་ཀྱིས་མེད་བཞིན་དུ་སྣང་བ་སྐྲ་ཤད་འཛིངས་པ་འབབ་པ་ལྟ་བུའོ། །དེ་ལྟ་ན་གཉིས་སུ་
འགྱུར་ཏེ། སྣང་ཡུལ་དང་སྣང་བ་ཐ་དད་དུ་གྲུབ་པའི་ཕྱིར་ཞེ་ན། ཁྱེད་རང་ལའང་གཉིས་སུ་འགྱུར་ཏེ་སྣང་བའི་སེམས་
ཕྱི་ན་ཡོད་པ་དང་། འཛིན་བྱེད་ཀྱི་སེམས་ནང་ན་འདོད་པའི་ཕྱིར་རོ། །དེ་གཉིས་ཀའང་སེམས་སུ་གཅིག་པས་གཉིས་་་་
ཞེས་བརྗོད་ཀྱང་རིགས་མཐུན་དུ་གཅིག་གོ་ཞེ་ན། འདིར་ཡང་བག་ཆགས་འཁྲུལ་པའི་རྐྱེན་གྱིས་སྣང་ཡུལ་དང་། དེ་་་་
འཛིན་པའི་ངེས་པའི་སྣང་བ་གཉིས་མེད་བཞིན་སྣང་བ་བག་ཆགས་འཁྲུལ་བ་པའི་རྣམ་པར་ཐ་སྙད་དུ་ཐ་མི་དད་ལ། དེ་
314



གཉིས་དོན་ལ་མེད་པས་གཉིས་སུ་མེད་པའི་རང་བཞིན་དུ་གྲུབ་པ་ཡིན་ནོ། །ཁོ་བོ་ཅག་དབུ་མ་པ་ནི། དཔྱད་ན་སྣང་་་་་
ཡུལ་གྱི་དངོས་པོ་སེམས་མ་ཡིན་པར་མ་ཟད། སྣང་བའང་སེམས་སུ་མི་འདོད་དེ། ནང་གི་སེམས་ཕྱིར་མེད་ལ་ཕྱིའི་སྣང་
བ་དབང་པོ་སོ་སོ་ལ་ཤར་བ་བློས་ནང་དུ་དཔྱད་པའི་ཕྱིར་རོ། །གལ་ཏེ་སྣང་བ་ཕྱིར་ལུས་ན་སྐྱེས་བུ་རྣམ་ཤེས་གཉིས་པ་་་
དུས་གཅིག་ལ་སྲིད་པའམ། རང་ཉིད་བེམ་པོར་འགྱུར་བ་ལ་སོགས་པའི་སྐྱོན་དུ་ཡོད་དོ། །དེས་ན་སྣང་མི་སྣང་དུ་འཛིན་
པ་ནི་སེམས་ཡིན་ཡང་སྣང་བ་སེམས་མི་འགྲུབ་སྟེ། རྔ་སྒྲ་ཡིན་མིན་ཉན་ཤེས་ཀྱིས་གཟུང་ཡང་། ཉན་ཤེས་རྔ་སྒྲར་མི་་་་་
འགྲུབ་པ་བཞིན་ནོ། །མདོར་ན་རང་གི་སེམས་ཕྱིར་འཕྲོ་བ་འདྲ་ཡང་ཕྱིར་མ་སོང་བ་དང་ཕྱིའི་རྣམ་པ་ནང་དུ་སྣང་བའི་
ཕྱིར། ཕྱིའི་སྣང་ནང་གི་སེམས་གཏན་ནས་མ་ཡིན་ནོ། །གང་ཡིན་ན་མེད་ལ་སྣང་བའི་རྒྱུ་མཚན་དེའི་ཕྱིར་དཀར་དམར་
སྣ་ཚོགས་སུ་ཤར་བ་འདི་དག་བད་ཀན་མིག་ནད་ཅན་ལ་སྐྲ་ཤད་འཛག་པར་སྣང་བ་ལྟར། ཕྱི་ནང་བར་གསུམ་གང་་་་་
ནའང་མེད་ལ་སྣང་བས་རང་བཞིན་མེད་པའམ། ངོ་བོ་ཉིད་ཀྱིས་སྟོང་པ་ཞེས་བྱའོ། །སེམས་སུ་གྲུབ་པ་དང་སེམས་ལས་
གཞན་དུ་གྲུབ་པ་གཉིས་ཀ་རང་བདེན་ཞེན་ལས་མ་གྲོལ་བས་ཁྱད་མེད་པ་ཁོ་ནའོ། །ཕྱི་རོལ་ཡུལ་གྱི་དངོས་པོ་ཤེས་པ་མ་
ཡིན་ཁས་ལེན་པས་ཉན་ཐོས་བྱེ་བྲག་པ་དང་མཚུངས་ཞེ་ན་མི་མཚུངས་ཏེ། བྱེ་བྲག་པས་ཡུལ་བེམ་པོ་རང་མཚན་དུ་གྲུབ་
པར་ཁས་བླངས་ཀྱི། ཁོ་བོ་ཅག་ནི་བག་ཆགས་འཁྲུལ་སྣང་རྨི་ལམ་ལྟ་བུ་མེད་བཞིན་སེམས་ལ་སྣང་བར་བརྗོད་པ་ཡིན་ནོ། །
ཚུལ་འདི་དབུ་མ་པ་དག་གིས་ཀྱང་དགག་ཏུ་མེད་ཅིང་འཐད་པ་དང་བཅས་པའོ། །ཅི་དབུ་མ་ཐལ་འགྱུར་པས་གང་ཁས་
བླངས་པ་འགོག་མེད་ཅེ་ན། འདི་ལྟར་སྣང་ཙམ་དགག་པ་མ་ཡིན་གྱི། བདེན་པར་ཞེན་པ་ཡོད་ན་འགོག་སྟེ། སློབ་དཔོན་
ཀླུ་སྒྲུབ་ཀྱིས། འདི་ལྟར་སྣང་ཉིད་དགག་མིན་གྱི། །བདེན་པར་རྟོག་པ་བཟློག་བྱ་ཡིན། །ཞེས་གསུངས་ལ། སེམས་ཙམ་རྣམ་
བདེན་པས་རྣམ་པ་སེམས་སུ་ཁས་བླངས་པ་དང་། རྣམ་བདེན་བརྫུན་གཉིས་ཀས་དོན་དམ་པར་རང་རིག་གྲུབ་པར་་་་་
འདོད་པ་བཀག་གི །བག་ཆགས་འཁྲུལ་པའི་སྣང་བ་མེད་བཞིན་ཤར་བ་དང་། གྲུབ་པའི་རྣམ་གཞག་དོན་ལ་འཇུག་པ་་
རྣམས་ལ་འགོག་སྟེ། ཀུན་རྫོབ་ཀྱི་རྣམ་གཞག་བྱེད་དུས་གཅིག་པའི་ཕྱིར་རོ། །དེ་ལྟར་ཕྱི་གཞན་དབང་དང་། སེམས་རིག་
པ་སྔ་མ་ལས་ཕྱི་མ་སྐྱེ་བ་ལྟར་སྣང་བའང་དོན་གཞན་སྔ་མ་ལ་ལྟོས་པས་གཞན་དབང་ཞེས་ནང་ལ་སྦྱོར་བ་དེའང་དཔྱད་
དགོས་ཏེ། སྔ་ཕྱི་ལྟར་སྣང་བས་འདོགས་ན་མིང་དུ་ཟད་དོན་ལ་རང་ཡིན་པས་མཐུན་ལ། གཞན་དུ་ཐ་དད་པར་འདོད་
ན་རིག་པ་ཡིན་པས་གཞན་ཉིད་པར་མ་གྲུབ་པས་ཁས་བླངས་པ་འགལ་བ་ནི་ལེགས་པ་མ་ཡིན་ནོ། །ཇི་སྐད་དུ། སྔ་མ་་་
ལས། འདི་ལྟར་སྣ་ཚོགས་སྣང་བ་འདི། །གཞན་དུ་རྣམ་པ་འདྲ་བའི་ཕྱིར། །གཟུང་འཛིན་མ་དག་གཞན་གྱི་དབང་། །དག་
པའང་གཞན་གྱི་དབང་ཞེས་པ། །དབང་དུ་འགྱུར་བ་དག་མིན་ཡང་། །གཞན་ལྟར་སྣང་བ་དེ་བཤད་དོ། །ཞེས་སོ། །ཡོངས་
སུ་གྲུབ་པ་ལའང་། འགྱུར་བ་མེད་པ་དང་། ཕྱིན་ཅི་མ་ལོག་པའོ། །དེ་ལ་འགྱུར་བ་མེད་པའི་ཡོངས་གྲུབ་ནི། འཁྲུལ་མ་་་
འཁྲུལ་གང་གི་ཚེའང་རང་བཞིན་གྱིས་དག་པའི་ཆོས་ཉིད་རང་ཆུས་སུ་ལྡན་པའི་སྟོང་པ་སྟེ། སྔོན་དང་ཕྱིས་ལ་ཁྱད་པར་
མེད་པར་གནས་པ་འགྱུར་བ་མེད་པའི་ཡོངས་གྲུབ་ཅེས་བྱ་བ་གཤིས་ཀྱི་གནས་ལུགས་སོ། །འདིའི་དབང་དུ་བྱས་ཏེ་སྟོང་
པའང་རྣམ་པ་གསུམ་དུ་བཞག་གོ །རང་གིས་སྟོང་པ་དང་གཞན་གྱིས་སྟོང་པ་དང་། གཉིས་ཀས་སྟོང་པའོ། །རང་གིས་་་
315



སྟོང་པ་ནི་མེད་བཞིན་སྣང་བ་ཆུའི་ཟླ་བ་ལྟ་བུ་རང་གི་མཚན་ཉིད་སྤངས་པ་དང་། རང་གཞན་དུ་དབྱེ་བའི་ཆ་ཤས་མེད་
ཀྱང་ལྷུན་གྱིས་གྲུབ་པའི་ཆོས་མི་འདོར་བས་བཏགས་པ་རང་གི་ངོ་བོས་སྟོང་པ་གཉིས་སོ། །གཞན་གྱིས་སྟོང་པའང་། མི་
ལྡན་པ་གཞན་གྱིས་སྟོང་པ་དང་རྣམ་གྲངས་གཞན་གྱིས་སྟོང་པའོ། །གཉིས་ཀས་སྟོང་པ་ལའང་། གཉིས་བཅས་རྣམ་་་་་
གྲངས་པས་སྟོང་པ་དང་སྒྲ་དོན་དང་མཚན་པས་སྟོང་པའོ། །དེ་ལ་སེམས་ཀྱི་ཆོས་ཉིད་འོད་གསལ་བ་སྙིང་པོའི་ཁམས་ཀྱི་
རང་བཞིན་འདི་ནི་སྐྱོན་གྱི་དངོས་པོ་མཐའ་དག་གིས་སྟོང་ལ། ཡོན་ཏན་གྱི་མཚན་ཉིད་ལྡན་པ། ངོ་བོ་ཉིད་ཀྱི་དག་པའི་
ཆ་ནས་སྐྱོན་ཡོད་གྲུབ་བསལ་ལས་འདས་པའོ། །འཁྲུལ་སྣང་དྲི་མའི་ཆོས་དཀར་དམར་སྣ་ཚོགས་སུ་ཤར་བ་དང༌། ཀུན་
དུ་རྟོག་པའམ་རྣམ་ཤེས་ཚོགས་བརྒྱད་པོ་འདི་དག་ནི་གཤིས་ལ་མེད་པས་རང་གི་ངོ་བོས་ཀྱང་སྟོང་ལ། ཀ་བ་བུམ་པ་་་་
ལྟར་རྣམ་གྲངས་པས་ཀྱང་སྟོང་ཞིང་སྐྱོན་གྱི་ཆ་དང་ལྡན་པའོ། །ངོ་བོ་ཉིད་ཀྱི་དག་པའི་ཆ་ནས་སྐྱོན་ཡོད་གྲུབ་བསལ་་་་་
ལས་འདས་པའོ། །ལམ་རྣམས་ཀྱང་ངར་གི་ངོ་བོས་སྟོང་པ་དང་། ཡོན་ཏན་དང་སྐྱོན་གྱི་ཆ་འགའ་ཞིག་ལྡན་པ་དང་། ངོ་
བོ་ཉིད་ཀྱི་དག་པའི་ཆ་ནས་སྐྱོན་ཡོན་ལས་འདས་པའོ། །དག་པ་མཐར་ཐུག་པའི་ཚེ་ཉེས་པའི་སྐྱོན་བག་ཆགས་དང་་་་
བཅས་པ་མཐའ་དག་གིས་སྟོང་པ་དང་། ཁམས་ཀྱི་ཡོན་ཏན་ཅི་ཡོད་པ་མཐར་ཐུག་པ་མངོན་དུ་གྱུར་པས་མི་སྟོང་པ་་་་
དང་། ངོ་བོ་ཉིད་ཀྱིས་དག་པའི་ཆ་ནས་སྐྱོན་ཡོན་གྲུབ་བསལ་ལས་འདས་པའོ། །མདོར་བསྡུ་ན། རང་གིས་སྟོང་པ་་་་
ཆོས་གང་དང་གང་ཡིན་པ་དེའི་རང་བཞིན་ནི་བདེན་པ་མེད་པའོ། །དབྱེ་ན་གཉིས་ལས། མཚན་ཉིད་རང་གི་ངོ་བོས་་་
སྟོང་པ་ནི་གང་དུའང་མཚན་ཉིད་ཆད་པའི་རི་བོང་གི་རྭ་དང་། འཁྲུལ་ངོར་སྣང་ལ་གཤིས་སམ་དོན་ལ་མེད་པ་ཆུ་ཟླ་ལྟ་
བུའི་སྟོང་པའོ། །བརྟགས་པས་རང་གི་ངོ་བོས་སྟོང་པ་ནི་མིང་ཚིག་ཡི་གེར་བཏགས་པ་རྣམས་ཏེ་བློས་བཀོད་པ་ཙམ་ལས་
མ་ལུས་དེའི་རང་མཚན་པ་མེད་པ་བུ་ཆུང་ལ་སེང་གེར་བཏགས་པའི་མིང་གི་སྒྲ་སེང་གེ །དོན་གཡུ་རལ་དང་བཅས་པ་་
སྟེ་མིང་གི་སྒྲ་དོན་བུ་ཆུང་གི་ལུས་གང་ནའང་མེད་མོད། གོ་བྱེད་ཀྱི་མིང་ལས་གོ་བྱའི་དོན་མཚོན་ནུས་པས་སྟོང་ཡང་་་་་
དོན་བྱེད་ནུས་པ་ལ་བཏགས་པ་ཐམས་ཅད་དོ། །གཞན་གྱིས་སྟོང་པ་ནི་ཆོས་དེ་ལ་ཆོས་གཞན་མེད་པའི་ཆ་ནས་བཏགས་
པའོ། །དབྱེ་ན་གཉིས་ལས། མི་ལྡན་པ་གཞན་གྱིས་སྟོང་པ་ནི། ཉི་མ་ལ་མུན་པ་མི་ལྡན་པའམ། ཀ་བ་དང་། སྣམ་བུ་་་་་
སོགས་པ་ཉི་མ་ལ་མེད་པའི་ཆོས་ཀྱི་དོན་རང་མཚན་པ་གཞན་ཐམས་ཅད་དོ། །རྣམ་གྲངས་གཞན་གྱིས་སྟོང་པ་ནི་ཉི་མ་
དང་། འོད་བྱེད་པ་དང་། རྟ་བདུན་ཞེས་པ་རྣམ་གྲངས་སྤྱིར་བཏགས། ཁམས་དང་དཔེ་བསྡུའི་བྱེ་བྲག་ཇི་ལྟར་བརྗོད་པ་
ཐམས་ཅད་ཀྱིས་ཉི་མའི་དོན་རང་མཚན་ལ་མ་རེག་པས་ན་སྟོང་པའོ། །གཉིས་ཀས་སྟོང་པ་ནི་ཆོས་གང་ལ་གཉིས་སུ་་་་
མེད་པའོ། །དབྱེ་ན་གཉིས་ལས། རྣམ་གྲངས་བཏགས་པ་བ་དང༌། དོན་རང་མཚན་པའོ། །བཏགས་པ་ནི་འཁོར་བར་་་་་
འཁྲུལ་པ་ཞེས་བཏགས་པའི་ཕུང་པོ་ཁམས་དང་སྐྱེ་མཆེད་ལ་སོགས་པ་ཐམས་ཅད་ཀྱི་ཁམས་གསུམ་རང་མཚན་པས་་་་
སྟོང་སྟེ་མིང་དུ་ཐ་སྙད་པའི་བློས་བཀོད་པའི་ཕྱིར་རོ། །རང་མཚན་པས་སྟོང་པའང་། རང་མཚན་མེད་པས་གཉིས་་་་་
བཅས་མེད་པ་མོ་གཤམ་བུའམ་སྨིག་སྒྱུའི་ཆུ་ལྟ་བུ་དང་། རང་བཞིན་བདེན་པར་མེད་ཀྱང་སྣང་བ་མ་འགགས་པར་་་་་
གསལ་བ་དག་པ་གཞན་དབང་ལྟ་བུའི་སྟོང་པའོ། །དེ་ལྟར་ངོ་བོ་གསུམ་དབྱེ་ན་དྲུག་གིས་སྟོང་པ་དེ་དག་ཀྱང་བརྗོད་་་
316



བྱས་སྟོང་པ་ངོ་བོ་ཉིད་ཀྱིས་རྣམ་པར་དག་པ་དང༌། རྗོད་བྱེད་རྣམ་གྲངས་པས་སྟོང་པ་བློ་ལས་འདས་པའི་ཚུལ་གཉིས་་
སུ་འདུ་བས་ན་ཆོས་ཐམས་ཅད་ཀྱིས་སྟོང་པ་ཡང་ཚུལ་དེ་ལྟར་རྟོགས་པར་བྱའོ། །སྟོང་ཆད་མེད་པར་སྨྲ་བ་དེ་དག་གིས་
ནི་སྟོང་པའི་ཚུལ་མི་ཤེས་པས་ཕྱི་རོལ་པའི་རྒྱང་འཕེན་པ་དག་དང་ཆོས་མཐུན་ལ། འདི་ནི་སྟོང་། འདི་ནི་མི་སྟོང་ཞེས་་
པའི་སྟོང་པ་ནི་ཉི་ཚེ་བའི་སྟོང་པ་སྟེ། རྟག་པར་ལྟ་བ་རྣམས་དང༌། ཉན་ཐོས་དང་རང་སངས་རྒྱས་རྣམས་དང་ཆོས་་་་
མཐུན་པས་རྟག་ཆད་ཀྱི་མཐར་ལྷུང་བ་ཡིན་པས་བསྟེན་པར་མི་བྱ་བ་ཁོ་ནའོ། །ཕྱིན་ཅི་མ་ལོག་པའི་ཡོངས་གྲུབ་པ་་་་
ཐར་པ་དམ་པའི་ལམ་སྟེ་གནས་ལུགས་ཇི་ལྟ་བ་བཞིན་རྟོགས་ནས་སྣང་བའི་ཆ་མ་དོར་བས་ཀུན་རྫོབ་ཏུ་བསོད་ནམས་
ཀྱི་ཚོགས་གསོག་ཅིང་། སྟོང་པའི་རང་བཞིན་ལ་བསམས་ཏེ་དོན་དམ་པར་ཡེ་ཤེས་ཀྱི་ཚོགས་གཅིག་དང་དུ་མ་བྲལ་བའི་
ཆོས་ཉིད་ནམ་མཁའ་ལྟ་བུ་ལ་ནན་ཏན་བྱེད་དོ། །ཡང་སྔ་མ་ལས། ཕྱིན་ཅི་མ་ལོག་ཅེས་བཤད་པ། །ལམ་གྱི་བདེན་པས་་་
ཡང་དག་བསྡུས། །ཞེས་སོ། །ཞེས་གསུངས། གཉིས་པ་རིང་ལུགས་པ་ཆེན་པོ་སློབ་དཔོན་བློ་གྲོས་མཐའ་ཡས་ཀྱིས་དེ་ཡི་་་
དགོངས་པ་ཇི་ལྟར་གཏན་ལ་དབབ་ཚུལ་ནི། མཚན་ཉིད་གསུམ་བཤད་པ་ལ་ལྔ། ཀུན་བཏགས། གཞན་དབང་། ཡོངས་་
གྲུབ། བྱེ་བྲག་གི་དབྱེ་བསྡུ། སྟོང་ཉིད་གསུམ་དང་མཚན་གཞིར་འཇུག་ཚུལ་ལོ། །དང་པོ་ནི། ངག་དང་ཡིད་ཀྱིས་བརྗོད་པ་
དང་བློ་རྣམ་རྟོག་གིས་བཏགས་པའི་གདགས་བྱ་རྣམས་ནི་ཀུན་བཏགས་ཡིན་ཏེ། དཔེར་ན། བུམ་པ་ཞེས་སྒྲས་བཏགས་
པའི་གདགས་བྱ་དེ་ཡིན་ལ། འདོགས་བྱེད་ནི་ཡིད་ཀྱི་ཤེས་པོ་འཁོར་སེམས་བྱུང་དང་བཅས་པའི་རྣམ་རྟོག་རྣམས་ཀྱིས་་
འདོགས་པར་བྱེད་པའོ། །དབྱེ་ན། གང་ཟག་གི་བདག་ཏུ་འཛིན་པའི་འཛིན་སྟངས་ཀྱིས་གཟུང་བྱ་ལ་སོགས་པ་མཚན་་་
ཉིད་ཡོངས་སུ་ཆད་པའི་ཀུན་བཏགས་ཏེ། དེའི་རྒྱུ་མཚན་ཡང་གང་ཟག་གི་བདག་ཤེས་བྱ་ལ་མི་སྲིད་པས་དེར་འཛིན་གྱི་
གཟུང་བྱ་ཡང་མཚན་ཉིད་ཆད་པའོ། །གཟུང་འཛིན་གཉིས་སུ་སྣང་བ་ལྟ་བུ་རྣམ་གྲངས་པའི་ཀུན་བཏགས། ཆུང་ངུ་ལ་་
ལྟོས་ནས་ཆེན་པོ། ཤར་ལ་ལྟོས་ནས་ནུབ་ཏུ་བཏགས་པ་ལྟ་བུ་ལྟོས་ནས་བཏགས་པ་སྟེ་རྣམ་པ་གསུམ་མོ། །ཡང་ན་་་་་་
གདགས་གཞི་དང་འདོགས་བྱེད་ཀྱི་གཉིས་སམ། ངོ་བོ་ཉིད་དང་ཁྱད་པར་གྱི་ཀུན་བཏགས་གཉིས། ཡང་ན་ལངྐར་་་་་
གཤེགས་པ་རྒྱ་གར་འགྱུར་ལས་ཚིགས་བཅད་དུ་རྣམ་པ་བཅུར་གསུངས་ཀྱང་རྒྱུས་བཤད་དུ་བཅུ་གཉིས་འབྱུང་བ་དང་
མཐུན་པར། རྒྱ་ནག་འགྱུར་ལས། ཀུན་བཏགས་རྣམ་པ་བཅུ་གཉིས་ཏེ། །གཞན་གྱི་དབང་ནི་རྣམ་པ་དྲུག །ཅེས་གསུངས་
ཏེ། དེའང་བརྗོད་པའི་རྣམ་པར་རྟོག་པ་དང་། དེ་བཞིན་དུ་སྨྲ་བའི་དང་། མཚན་ཉིད་ཀྱི། ནོར་གྱི། རང་བཞིན་གྱི། རྒྱུའི།
ལྟ་བའི། རིགས་པའི། སྐྱེ་བར། མི་སྐྱེ་བར། འབྲེལ་བར། བཅིངས་པ་དང་མ་བཅིངས་པར་རྣམ་པར་རྟོག་པ་རྣམས་སུ་་་་
གསུངས། །གཉིས་པ་ནི། གཞན་དབང་རྒྱུ་རྐྱེན་ལས་སྐྱེས་པའི་རྣམ་པར་རིག་པ་ཙམ་ཡིན་ལ། རང་གི་ཞེས་པ་ནི་རྣམ་པར་
རིག་པའི་ཤེས་པ་དེ་དང་སྐྱེས་པའི་རྒྱུ་རྐྱེན་མཐུན་པའམ་རུང་བ་ལས་འབྱུང་བའི་དོན་ཡིན་ནོ། །དེའང་གཞན་ཞེས་པ་ནི་
ཀུན་གཞིའི་སྟེང་དུ་བཞག་པའི་སྣ་ཚོགས་པའི་བག་ཆགས་རྣམས་ཡིན་ལ། བག་ཆགས་དེའི་དབང་ལས་ཀུན་གཞིའི་རྣམ་
པར་ཤེས་པ་རྣམ་རིག་དང་བཅས་པ་སྣང་བར་འགྱུར་བ་ཡིན་ནོ། །དེ་ལ་རྣམ་ཤེས་གསལ་རིག་ཙམ་ཞིག་བག་ཆགས་ཀྱི་་
དབང་དུ་མ་གྱུར་ན། རྣམ་པར་རིག་པ་སྣ་ཚོགས་པར་མི་འགྱུར་བར་རང་ཚུགས་སུ་གནས་པ་ཡིན་པ་ལས། བག་ཆགས་
317



གཞན་དབང་དུ་གྱུར་པས་རྣམ་པར་རིག་པ་སྣ་ཚོགས་སུ་གྱུར་པ་ཡིན་ནོ། །དབྱེ་ན། ཀུན་ནས་ཉོན་མོངས་པ་ས་བོན་གྱི་ས་
གཞན་དབང་དང་། ཤེས་རིག་དག་པས་བག་ཆགས་ཀྱིས་ཁ་མ་བསྒྱུར་བས་ཀུན་ཉོན་རྣམ་བྱང་གཉིས་ཀའི་ངོ་བོར་མ་་་
གྲུབ་པའི་གཞན་དབང་གཉིས་སམ། ཡང་ན། བག་ཆགས་ཀྱི་དབང་གིས་ཁམས་གསུམ་གྱི་སེམས་དང་སེམས་བྱུང་བདེན་
དངོས་སུ་སྣང་བ་མ་དག་འཇིག་རྟེན་པའི་གཞན་དབང་། འཕགས་པ་རྣམས་ཀྱི་རྗེས་ཐོབ་ལ་བདེན་མེད་སྒྱུ་མའི་ཚུལ་དུ་
སྣང་བ་དག་པ་འཇིག་རྟེན་པའི་གཞན་དབང་གཉིས་སུ་དབྱེའོ། །ཡང་ལང་གཤེགས་ལས་དྲུག་ཏུ་གསུངས་པ་ལྟར་ན།
མིག་ཤེས་དང་དེའི་ཡུལ་གཟུགས་དང་། དེ་ཉིད་ཀྱི་འཁོར་དུ་བྱུང་བའི་སེམས་བྱུང་རྣམས་དང་། དེ་དག་ཉེ་བར་བསྟེན་
པའི་ཉོན་ཡིད་དང་ཀུན་གཞི་སྟེ་དབྱེ་སྒོ་དང་པོ་དང་། དེའི་རིགས་འདྲེས་གཞན་རྣམས་ལའང་སྦྱར་ཏེ། ཀུན་གཞི་དང་་
ཉོན་ཡིད་ལ་ཚོགས་དྲུག་གི་ཆ་དྲུག་ཏུ་ཕྱེ་བར་བྱའོ། །གསུམ་པ་ནི། གདོད་མའི་དོན་དམ་ཆོས་ཐམས་ཅད་ཀྱི་ཆོས་ཉིད་ནི་
ཡོངས་གྲུབ་ཅེས་བྱ་ཞིང་། དེ་ལ་ངོ་བོའི་སྒོ་ནས་དབྱེ་བ་མེད་ཀྱང་། ཆོས་ཅན་སོ་སོ་དང་འབྲེལ་བའི་ཚུལ་གྱིས་དབྱེ་བ་་་
མང་པོར་འགྱུར་བ་ཡིན་ཏེ། གཟུགས་ཀྱི་དེ་བཞིན་ཉིད་དང་། ཚོར་བའི་དེ་བཞིན་ཉིད་ཅེས་པ་ལ་སོགས་པ་གསུངས་པ་
རྣམས་སོ། །འཕགས་པ་ཐོགས་མེད་ཀྱིས། རང་བཞིན་གྱིས་དག་པའི་ཆ་དང་། གློ་བུར་གྱི་དྲི་མ་མེད་པ་དང་། ལམ་གྱི་ཡེ་
ཤེས་དང་། སངས་རྒྱས་ཀྱི་གསུང་རབ་ལམ་སྒོམ་པའི་དམིགས་ཡུལ་དུ་གྱུར་པ་བཞི་ལ་དགོངས་ནས་དངོས་བཏགས་མ་་
ཕྱེ་བར། རང་བཞིན་ཡོངས་གྲུབ། དྲི་མེད་ཡོངས་གྲུབ། ལམ་ཡོངས་གྲུབ། དམིགས་པ་ཡོངས་སུ་གྲུབ་པ་བཞིར་གསུངས་པ་
དང་། དབུས་མཐའ་རྣམ་འབྱེད་དུ། འགྱུར་མེད་ཡོངས་གྲུབ་དང་། ཕྱིར་ཅི་མ་ལོག་པའི་ཡོངས་གྲུབ་གཉིས་སུའང་བསྟན་
པར་མཛོད་དོ། །བཞི་པ་ནི། མཚན་ཉིད་གསུམ་ལས་འཕྲོས་ཏེ་ཁྱད་པར་གྱི་དབྱེ་བ་མདོ་སྡེ་རྒྱན་དང་ཐེག་བསྡུས་ལས་་་་་
གསུངས་པ། ཐོག་མར་ཀུན་བརྟགས་དང་འབྲེལ་བ་རྣམ་གཡེང་གི་རྣམ་རྟོག་བཅུ་ནི། མེད་པར་རྟོག་པ་དང་། ཡོད་པར་
རྟོག་པ་དང་། སྒྲོ་འདོགས་པར། སྐུར་འདེབས་ཀྱི། གཅིག་ཏུ་འཛིན་པའི། དུ་མར་འཛིན་པའི། རང་གི་ངོ་བོ་ཉིད་དུ་་་་་
འཛིན་པའི། ཁྱད་པར་དུ་རྟོག་པ། མིང་ལ་དོན་དུ། དོན་ལ་མིང་དུ་རྟོག་པ་རྣམས་ནི་ཀུན་ཏུ་འདོགས་བྱེད་ཀྱི་རྣམ་རྟོག་་
ཡིན་ལ། དེས་སྒྲོ་བཏགས་པའི་ཆ་ནི་ཀུན་བརྟགས་དངོས་སོ། །སྤྱིར་རྩ་བའི་རྣམ་རྟོག་ཀུན་གཞིའི་རྣམ་ཤེས། ཡུལ་ད་་་་་
འཛིན་པ་མཚན་མའི་རྣམ་རྟོག །རྣམ་ཤེས་དྲུག་མཚན་སྣང་གི་རྣམ་རྟོག །བདེ་སྡུག་ཚོར་བ་སོགས་མཚན་མ་འགྱུར་བའི་
རྣམ་རྟོག །རྣམ་ཤེས་དྲུག་གི་འགྱུར་བ་ལས་བྱུང་བ་མཚན་མ་སྣང་བར་འགྱུར་བའི་རྣམ་རྟོག །ཆོས་དང་ཆོས་མ་ཡིན་པ་
ཐོས་པའི་རྗེས་སུ་བློ་གཞོལ་བ་གཞན་གྱིས་བསྟན་པའི་རྣམ་རྟོག །བདག་ལྟ་སོགས་ཚུལ་བཞིན་མ་ཡིན་པའི་རྣམ་རྟོག །མི་
རྟག་པ་སོགས་ཚུལ་བཞིན་གྱི་རྣམ་རྟོག །ལྟ་ངན་ལ་མངོན་པར་ཞེན་པའི་རྣམ་རྟོག །རྣམ་པར་གཡེང་བའི་རྣམ་རྟོག་་་་་་
རྣམས་སུ་བཤད་ཅིང་། འདོགས་བྱེད་རྟོག་པ་མཐའ་ཡས་པའི་རྒྱུ་མཚན་གྱིས། དེ་དག་གིས་བཏགས་པའི་ཀུན་བརྟགས་
ཀྱི་དབྱེ་བ་མཐའ་ཡས་པར་འགྱུར་ཡང་། ཕྱི་མའི་དབྱེ་བ་ཁྱད་པར་དུ་སྨོས་པ་ནི་བྱང་ཆུབ་སེམས་དཔའ་རྣམས་ཀྱིས་སྤང་
བྱའི་བསླབ་པར་དམིགས་སུ་གསུངས་པའི་ཕྱིར་རོ། །གཞན་དབང་ལས་འཕྲོས་པའི་རྣམ་རིག་བཅུ་གཅིག་ནི། རྣམ་ཤེས་
ཙམ་བག་ཆགས་ཀྱི་གཟུགས་སྣང་བ་ལུས་ཀྱི་དབང་པོར་སྣང་བའི་རྣམ་རིག །མིག་ཤེས་དབང་པོར་སྣང་བ་ལུས་ཅན་གྱི་
318



རྣམ་རིག །མིག་ཤེས་སོགས་ཉེ་བར་ལོངས་སྤྱོད་པའི་རྣམ་རིག །ལོ་དང་ཟླ་བ་སོགས་དུས་སུ་སྣང་བའི་རྣམ་རིག །གཅིག་
བཅུ་བརྒྱ་སྟོང་སོགས་གྲོངས་སུ་སྣང་བའི་རྣམ་རིག །གྲོང་དང་གྲོང་ཁྱེར་ནགས་ཚལ་དང་རི་ལ་སོགས་པ་ཡུལ་གྱི་སྣང་་་་
བའི་རྣམ་རིག །ཐ་སྙད་མིང་ཚིག་ཡི་གེ་གསུམ་དུ་སྣང་བའི་རྣམ་རིག །རང་གི་ལུས་ངག་ཡིད་གསུམ་ལ་དམིགས་ནས་་་་
བདག་ཏུ་སྣང་བའི་རྣམ་རིག །གཞན་གྱི་ལུས་ངག་ཡིད་གསུམ་ལ་དམིགས་ནས་གཞན་དུ་སྣང་བའི་རྣམ་རིག་རྣམས་སོ། །
དེ་ལ་དབང་པོ་ལྔ་ནི་རྣམ་པར་རིག་པ་ཙམ་ཞིག་དེར་སྣང་བ་དང༌། བར་པ་བཞི་ནི་མངོན་པར་བརྗོད་པའི་བག་ཆགས་
ཀྱི་མཐུ་ཁོ་ན་ལས་བྱུང་བ་དང་། ཐ་མ་གཉིས་ནི་བདག་ཏུ་ལྟ་བའི་བག་ཆགས་ལས་བྱུང་བའོ། །ཡོངས་སུ་གྲུབ་ལའང་་་་་
རྣམ་པ་དགུར་ཡུམ་རྒྱས་པ་ལས་གསུངས་ཏེ། དེ་བཞིན་ཉིད་དང་། མ་ནོར་བའི་དེ་བཞིན་ཉིད་དང་། གཞན་མ་ཡིན་པ་
དེ་བཞིན་ཉིད་དང་། ཆོས་ཉིད་དང་། ཆོས་ཀྱི་དབྱིངས་དང་། ཆོས་གནས་པ་ཉིད་དང་། ཆོས་སྐྱོན་མེད་པ་ཉིད་དང་།
ཡང་དག་པའི་མཐའ་དང་། བསམ་གྱིས་མི་ཁྱབ་པའི་དབྱིངས་རྣམས་ནི་རིམ་པ་ལྟར་འཇིགས་པ་མེད་པ་ཡོངས་སུ་གྲུབ་
པ་དང་། དེ་བཞིན་དུ་ཕྱིན་ཅི་མ་ལོག་པ་དང་། འགྱུར་བ་མེད་པ་དང་། ངོ་བོ་ཉིད་མེད་པ་དང་། རྣམ་པར་བྱང་བའི་ཆོས་
ཀྱི་རྒྱུ་ཉིད་དུ་དང་། དུས་ཐམས་ཅད་དུ་དང་། ཕྱིར་མི་ལྡོག་པ་དང་། དེ་ཁོ་ན་ཉིད་དུ་དང་། རྟོག་གེའི་ལམ་ལས་འདས་་
པར་ཡོངས་སུ་གྲུབ་པ་རྣམས་སུ་སློབ་དཔོན་དབྱིག་གཉེན་གྱིས་བཤད་དོ། །སོགས་ཁོང་ནས་ཡོངས་གྲུབ་ཀྱི་དབྱེ་བ་སྟོང་
ཉིད་བཅུ་དྲུག་གིས་མཚོན། གཞན་གཉིས་ལའང་དུ་མར་འགྱུར་ཡང་མདོར་བསྡུ་ན། གཞན་དབང་གི་སྣང་ཆ་འཁྲུལ་་་་་
བའི་སྣང་བ་བསམ་གྱིས་མི་ཁྱབ་པ་དང༌། དེ་འཆར་བའི་གཞི་ས་བོན་ཐམས་ཅད་པའི་ཀུན་གཞིའི་རྣམ་ཤེས་དང་བཅས་
པའང་ཀུན་བཏགས་ལས་གཞན་དུ་མེད་པའི་ཕྱིར། ཆོས་ཀུན་བརྟགས་ཀྱི་མཚན་ཉིད་དང་། ཆོས་ཉིད་ཡོངས་སུ་གྲུབ་་་
པའི་མཚན་ཉིད་དོ། །དབྱེ་བ་མཚན་ཉིད་པ་ནི་རྣམ་པ་གཉིས་སུ་འདུའོ། །སྤྱིར་ཀུན་བཏགས་གཞན་དབང་གཉིས་གཅིག་
ཏུ་བསྡོམས་པ་དེ་དང༌། ཡོངས་གྲུབ་གཉིས་དེ་ཉིད་དང་གཞན་དུ་བརྗོད་དུ་མེད་པ་ཡིན་ཏེ། ཀུན་བརྟགས་ནི་སྒྲོ་་་་
བཏགས་པའི་བཏགས་ཆ་ཡིན་ལ། གཞན་དབང་ནི་དེ་ལྟར་དུ་སྒྲོ་འདོགས་ཡུལ་ཉིད་ཡིན་ཞིང་། ཡོངས་སུ་གྲུབ་པ་ནི་་་་
གཞན་གཉིས་པོ་དེ་དང་དེའི་ཆོས་ཉིད་ཡིན་པས་ནི། དེ་གསུམ་ཕྱོགས་གཅིག་ནས་དཔྱད་ན་གཅིག་པ་མ་ཡིན་ལ། ཕྱོགས་
གཅིག་ནས་དཔྱད་ན་ཐ་དད་མ་ཡིན་པས་གཅིག་ཐ་དད་གང་དུའང་མ་གྲུབ་བོ། །ལྔ་པ་ནི། འདི་ལ་གཉིས། དང་པོ་་་་
མཚན་ཉིད་གསུམ་པོ་དེ་སྟོང་པ་ཉིད་གསུམ་དུ་རྣམ་པར་གཞག་པ་ནི། ཀུན་བརྟགས་ནི་མེད་པའི་སྟོང་པ་ཉིད་ཅེས་བྱ་སྟེ།
བདེན་པ་གཉིས་ཀའི་སྐབས་སུ་རང་གི་མཚན་ཉིད་ཀྱིས་གྲུབ་པ་མེད་པ་དང་། གཞན་དབང་ནི་ཡོད་པའི་སྟོང་པ་ཉིད་་་་
ཅེས་དོན་དམ་པར་མེད་ཀྱང་ཀུན་རྫོབ་བདེན་པའི་ངོ་བོར་ཡོད་པ་དང་། ཡོངས་གྲུབ་ནི་རང་བཞིན་སྟོང་པ་ཉིད་ཅེས་་་
ཆོས་ཐམས་ཅད་ཀྱི་ཆོས་ཉིད་ཀྱི་ཚུལ་དུ་གནས་པར་མདོ་སྡེ་རྒྱན་ལས་གསུངས་ཤིང་། དེའི་ཚུལ་ཤེར་ཕྱིན་ལྔ་བརྒྱ་པ་ལས།
རབ་འབྱོར་གཟུགས་ལ་སྟོང་པ་ཉིད་ཀྱི་ཏིང་ངེ་འཛིན་གང་ཞེ་ན། རབ་འབྱོར་གཟུགས་ལ་དངོས་པོ་མེད་པ་སྟོང་པ་ཉིད་
དང༌། དེ་ལྟར་དངོས་པོ་ཡོད་པ་སྟོང་པ་ཉིད་དང་། རང་བཞིན་སྟོང་པ་ཉིད་ལ་དམིགས་ནས་སེམས་རྩེ་གཅིག་ཏུ་བྱེད་པ་
འདི་ནི་སྟོང་པ་ཉིད་ཀྱི་ཏིང་ངེ་འཛིན་ཏེ། བྱང་ཆུབ་སེམས་དཔའ་དེ་ལྟར་གཟུགས་ལ་ཏིང་ངེ་འཛིན་ཡོངས་སུ་ཤེས་པར་
319



བྱའོ། །ཞེས་གསུངས་སོ། །གཉིས་པ་མཚན་ཉིད་དེ་གསུམ་མཚན་གཞི་ལ་ཇི་ལྟར་འཇུག་པའི་ཚུལ་ནི། དཔེར་ན། མིག་ཤེས་
ལ་སྣང་བའི་ཡིད་ཤེས་ལ་སྣང་བ་ཇི་ལྟར་ཡིན་ཡང་རུང༌། བུམ་པར་སྣང་བའི་དུས་ན་བུམ་པར་འཛིན་པའི་ཆ་དེ་ཀུན་་་་
བརྟགས་ཉིད་ཡིན་ལ། དེ་དང་རྣམ་པར་འབྱེད་པའི་ཤེས་པ་གསལ་རིག་ཙམ་དེ་གཞན་དབང་དང་། ཀུན་བརྟགས་དེ་་་
དང་གཞན་དབང་དེ་མེད་པའི་ཤུལ་གྱི་ཡེ་ཤེས་ནི་ཡོངས་སུ་གྲུབ་པར་འདོད་པ་ཡིན་ནོ། །ཉོན་མོངས་པ་ཆགས་སྡང་ལྟ་
བུ་ལ་དཔེར་མཚོན་ན་སེམས་འདོད་ཆགས་སམ་ཞེ་སྡང་དྲག་པོ་ཞིག་སྐྱེས་པ་ན། ཆགས་སྡང་གི་སྣ་ཆ་དུང་ངེ་བ་དེ་ཀུན་
བརྟགས་དང་། དེའི་རིག་པ་གསལ་རིག་གི་ཆ་དེ་ནི་གཞན་དབང་དང་། ཐམས་ཅད་ལ་རོ་མཉམ་དུ་ཁྱབ་པའི་སྤྲོས་བྲལ་
གྱི་ཡེ་ཤེས་ནི་ཡོངས་སུ་གྲུབ་པའོ། །འདིར་རོ་མཉམ་ཞེས་སྨོས་པ་ནི། དཔེར་ན་ཞེ་སྡང་གི་རྣམ་ཤེས་གསལ་རིག་གི་ཆ་དེ་
དང་། འདོད་ཆགས་ཀྱི་རྣམ་ཤེས་གསལ་རིག་གི་ཆ་དེ་གཉིས་རྣམ་པ་ཤིན་ཏུ་འདྲ་བ་ཡིན་ཡང་། དངོས་པོ་ཐ་དད་པ་་་་
ཡིན་པས། ཕན་ཚུན་དུ་གཅིག་གིས་གཅིག་ལ་མ་ཁྱབ་པ་ཡིན་ལ། དེ་དང་དེའི་ཡོངས་གྲུབ་ལ་ནི་ངོ་བོ་དབྱེ་བ་མེད་པ་སྟེ་
ངོ་བོ་རོ་མཉམ་དུ་གྱུར་པས་སོ། །དེས་ལམ་དང་འབྲས་བུའི་ཤེས་བྱ་རྣམས་ལའང་རིགས་འགྲེ་ཤེས་པར་བྱའོ། །མཚན་་་་་
ཉིད་གསུམ་གྱི་རྣམ་གཞག་འཁོར་ལོ་ཐ་མའི་མདོ་སྡེ་རྣམས་ནས་རྒྱ་ཆེར་འབྱུང་ཞིང་། རྗེ་བཙུན་བྱམས་པ་དང་། ཀླུ་སྒྲུབ་
ཀྱི་ས་ལུ་ལྗང་པའི་མདོ་འགྲེལ་ལས་གསུངས་པའི་ངོས་འཛིན་གཅིག །དབྱིག་གཉེན་གྱིས་སུམ་ཅུ་པའི་རབ་བྱེད་དུ་ཞལ་་
བཞེས་ཅུང་ཟད་ཁྱད་པར་ཡོད་པ་ནི་གཞན་སྟོང་པ་རྣམས་ལ་ཡོངས་སུ་གྲགས་པ་ལྟར་དང་། རིག་པའི་དབང་ཕྱུག་གིས།
རྣམ་པར་རྟོག་པས་བརྟགས་པའི་དོན། །ཀུན་ཏུ་བརྟགས་པའི་ངོ་བོ་ཉིད། །རྣམ་པར་རྟོག་པ་གཞན་གྱི་དབང་། །དེ་ཡི་་་
སྟོང་ཉིད་ཡོངས་སུ་གྲུབ། །ཅེས་རྣམ་གཞག་གསལ་བར་མཛད་དོ། །ཁ་ཅིག་ངོ་བོ་ཉིད་གསུམ་གྱི་རྣམ་གཞག་སེམས་ཙམ་
པ་ཁོ་ནའི་ལུགས་ཡིན་གྱི་དབུ་མ་པ་ལ་མ་གྲགས་སོ་སྙམ་པ་ནི་མི་འཐད་དེ། ཤེར་ཕྱིན་གྱི་མདོའི་བྱམས་ཞུས་ཀྱི་ལེའུ་ལས་
ཀྱང་། བྱམས་པ་གཟུགས་ཀྱི་རབ་ཏུ་དབྱེ་བ་ནི་རྣམ་པ་གསུམ་སྟེ། ཀུན་བརྟགས་པའི་མཚན་ཉིད་ཀྱིས་རབ་ཏུ་ཕྱེ་བ་དང་།
རྣམ་པར་བརྟགས་པའི་མཚན་ཉིད་ཀྱིས་རབ་ཏུ་ཕྱེ་བ་དང་། ཆོས་ཉིད་ཀྱི་མཚན་ཉིད་ཀྱིས་རབ་ཏུ་ཕྱེ་བའོ། །ཞེས་དང་།
འཇུག་པའི་རང་འགྲེལ། དབུ་མ་རྒྱན་གྱི་རང་འགྲེལ་རྣམས་ལས་ཀྱང་རང་ལུགས་ཀྱི་རང་བཞིན་གསུམ་གྱི་རྣམ་གཞག་་་
མཛད་པ་དང་། དབུ་མ་སྣང་བ་ལས། དབུ་མ་པ་རྣམས་ཀྱང་ངོ་བོ་ཉིད་གསུམ་གྱི་རྣམ་པར་གཞག་པ་ཁས་མི་ལེན་པ་ནི་
མ་ཡིན་ནོ། །གཞན་དུ་ན་མཐོང་བ་ལ་སོགས་པ་དང་འགལ་བ་ཇི་ལྟར་སྤང་བར་འགྱུར། ཞེས་སོགས་དབུ་མའི་གཞུང་་་
ལུགས་རྣམས་སུ་ངོ་བོ་ཉིད་གསུམ་གྱི་རྣམ་གཞག་གསལ་བར་ཡང་ཡང་བསྟན་པའི་ཕྱིར་རོ། །དེའང་བྱང་ཆུབ་སེམས་་་
འགྲེལ་ལས། ཀུན་བརྟགས་དང་ནི་གཞན་དབང་དང་། །ཡོངས་སུ་གྲུབ་པ་ཉིད་དག་ནི། །སྟོང་ཉིད་བདག་ཉིད་གཅིག་པུ་
ཡི། །ངོ་བོ་སེམས་ལ་བཏགས་པ་ཡིན། །ཞེས་གསུངས་པའི་ངེས་པས་ཆོས་ཐམས་ཅད་སེམས། སེམས་དེའི་རང་བཞིན་་་་
འོད་གསལ་བའམ། སྟོང་པ་ཉིད་དམ་དོན་དམ་པའམ་ཁམས་བདེ་བར་གཤེགས་པའི་སྙིང་པོ་སོགས་མིང་དུ་མས་བསྙད་
པ་ནི་ཡོངས་སུ་གྲུབ། སེམས་དེའི་ཀུན་རྫོབ་རྣམ་པར་རིག་པ་སྒྱུ་མ་ཙམ་དུ་སྣང་བ་དེ་གཞན་དབང་། རྣམ་རིག་དེ་མེད་་
བཞིན་དུ་གཟུང་འཛིན་ལ་སོགས་པའི་གཉིས་ཆོས་སུ་བཏགས་པའི་ཆ་དེ་ཀུན་བཏགས་སུ་བཞེད་པ་ཡིན་ནོ། །ཞེས་སོ། །
320



མཚན་ཉིད་གསུམ་གྱི་མཐའ་དཔྱད་ཀུན་མཁྱེན་རོང་ཀློང་གཉིས་སོགས་ཀྱི་གསུངས་ལས་ཇི་ལྟར་འབྱུང་བ་བཞིན་སྔ་་་་
འགྱུར་རང་ལུགས་དྲི་མ་མེད་པ་བཤད་ཟིན་ཏོ། །གཉིས་པ་ཡུལ་ཅན་སྦྱོར་བའི་རྣམ་པ་ནི། གཟུགས་ལ་སོགས་རྐང་པ་་་་
གཉིས། གཉིས་པ་མཐོང་ལམ་ལ། མཐོང་ལམ་བཟོད་ཤེས་ཀྱི་ཡེ་ཤེས་ངོས་བཟུང་བ་དང་། གཞི་སྒྲོ་འདོགས་དང་བྲལ་་་་་
བའི་རྣམ་པ་བཤད་པ། དེ་ལྟར་བསྟན་པའི་དོན་བསྡུ་བ་གསུམ། དང་པོ་ནི། སྡུག་བསྔལ་སོགས་རྐང་པ་བཞི། གཉིས་པ་་་
རྒྱས་བཤད་ལ་བཞི་ལས། དང་པོ་སྡུག་བདེན་གྱི་ཡེ་ཤེས་བཞི་ནི་གཟུགས་རྟག་སོགས་རྐང་པ་གསུམ། གཉིས་པ་ཀུན་་་་་
འབྱུང་གི་རྣམ་པ་བཞི་ནི། མཁའ་འདྲ་སོགས་རྐང་པ་གསུམ། གསུམ་པ་འགོག་བདེན་གྱི་རྣམ་པ་བཞི་ནི། གང་ཕྱིར་་་་་
སོགས་རྐང་པ་བཞི། བཞི་པ་ལམ་བདེན་གྱི་རྣམ་པ་བཞི་ནི། ངན་སོང་སོགས་རྐང་པ་ལྔ། གསུམ་པ་དོན་བསྡུ་ཀུན་ཤེས་་་
སོགས་རྐང་པ་གཅིག འདི་དག་གི་གཞུང་གི་དཀའ་བའི་གནད་སྔ་འགྱུར་རང་ལུགས་བཞིན་ཕར་ཕྱིན་ཊིཀྐ་པུཎྜ་རི་ཀའི་
དོ་ཤལ་དང་མི་ཕམ་ཞལ་ལུང་རྣམས་ལ་བལྟ་བར་བྱ་སྟེ་འདིར་ནི་ཡི་གེ་མང་གྱི་དོགས་པས་མ་བཀོད་དོ། །གཉིས་པ་་་་་
མཁྱེན་གསུམ་གྱི་འཇུག་བསྡུ་བ་ནི། དེ་ལྟར་སོགས་རྐང་པ་བཞི། སྐབས་འདིར་མི་ཕམ་ཞལ་ལུང་ལས། དེ་ལྟར་ཇི་སྐད་་་་
བསྟན་པའི་མཁྱེན་གསུམ་གྱི་རིམ་པ་རྣམས་ཀྱང་། མདོ་ལས། རབ་འབྱོར་ཡུམ་འདི་ནི་ཆོས་གང་ཡང་ཐོབ་པར་བྱེད་པ་
མ་ཡིན་སོགས་གཞི་ཤེས་ཀྱི་མཇུག་སྡུད་འདི་དང་། ཡང་རབ་འབྱོར་ཡུམ་འདི་ནི་ཁམས་གསུམ་ལས་འདའ་བར་བྱེད་པ་
མ་ཡིན་སོགས་ལམ་ཤེས་ཀྱི་མཇུག་སྡུད་འདི་དང༌། ཡང་རབ་འབྱོར་ཡུམ་འདི་ནི་སངས་རྒྱས་ཀྱི་ཆོས་རྣམས་ནས་རང་་་་
སངས་རྒྱས་ཀྱི་ཆོས་རྣམས་སྟེར་བར་བྱེད་པ་མ་ཡིན་སོགས་རྣམ་པར་མཁྱེན་གྱིས་མཇུག་སྡུད་སྟོན་བྱེད་ཀྱི་མདོ་འདི་ཡིན་
ཏེ། དེ་ལྟར་གང་སྡུད་པར་བྱེད་པའི་མདོ་ཚིག་གསུམ་པོ་འདི་ནི། གང་བསྡུ་བར་བྱ་བ་ཇི་སྐད་བསྟན་པའི་མཁྱེན་པ་རྣམ་
པ་གསུམ་པོ་དག་དགོས་པའི་ཁྱད་པར་གྱིས་རྫོགས་པར་ཡོངས་སུ་བསྡུས་ཏེ་མདོ་ལས་ཡོངས་སུ་བསྟན་པ་ཡིན་ནོ། །ཞེས་
འཆད་དགོས་ཀྱི་སྐབས་དོན་ནོར་བར་མི་བྱའོ། །དེ་ཡང་རྣམ་རྫོགས་སྦྱོར་བ་དང་མཚམས་སྦྱར་ཏེ་མཁྱེན་པ་གསུམ་གྱི་་་
རྣམ་པ་བསྡུ་བའི་ཆེད་དུ་སྐབས་གསུམ་གྱི་གོ་རིམ་ལས་ལྡོག་ཏེ་བསྟན་པར་མཛད་པའོ། །ཞེས་སོ། །ཤེས་རབ་ཀྱི་ཕ་རོལ་་
ཏུ་ཕྱིན་པའི་མན་ངག་གི་བསྟན་བཅོས་མངོན་པར་རྟོགས་པའི་རྒྱན་གྱི་དཀའ་འགྲེལ་ལེགས་བཤད་ལུང་གྱི་རྒྱ་མཚོ་ཞེས་
བྱ་བ་ལས་སྐབས་གསུམ་པ་གཞི་ཤེས་ཀྱི་དཀའ་བའི་གནད་རྣམ་པར་བཤད་པའོ། ། །།
སྐབས་བཞི་པ། རྣམ་རྫོགས་སྦྱོར་བའི་དཀའ་བའི་གནད་རྣམ་པར་བཤད་པ།
གཉིས་པ་དེ་ཡི་རྣམ་པའི་སྦྱོར་བ་བསྡུས་ཏེ། བསྟན་པ་སྦྱོར་བཞི་ལ། མཁྱེན་གསུམ་གྱི་རྣམ་པ་སྒོམ་པའི་སྦྱོར་བ་སྤྱིར་
བསྟན་པ་དང་། དེ་རིམ་དང་ཅིག་ཅར་སྒོམ་པའི་ལམ་རིམ་བཤད་པ་གཉིས། དང་པོ་ལ། རྣམ་པ་བསྡུས་ཏེ་རྫོགས་པར་་
སྒོམ་པའི་མངོན་རྟོགས་རྣམ་རྫོགས་སྦྱོར་བ་དང་། དེ་སྐབས་སོ་སོར་མཐར་ཕྱིན་པའི་མངོན་རྟོགས་རྩེ་སྦྱོར་བཤད་པ་་་་
གཉིས། དང་པོ་རྣམ་རྫོགས་སྦྱོར་བ་ལ། བསྒོམ་བྱ་མཁྱེན་པ་གསུམ་གྱི་རྣམ་པ་བསྡུ་བ་དང་། ཉམས་ལེན་སྦྱོར་བ་སྒོམ་པའི་
མངོན་རྟོགས་བཤད་པ་གཉིས། དང་པོ་ལ་བསྒོམ་བྱ་རྣམ་པའི་ངོ་བོ་མདོར་བསྟན་པ་དང་། དེ་དག་སོ་སོའི་མཚན་གཞི་
321



རྒྱས་པར་བཤད་པ་གཉིས། དང་པོ་ནི། གཞི་ཤེས་སོགས་རྐང་པ་བཞི། གཉིས་པ་ལ། གཞི་ཤེས་ཀྱི་རྣམ་པ་དང་། ལམ་ཤེས་
ཀྱི་རྣམ་པ་དང་། རྣམ་མཁྱེན་གྱི་རྣམ་པ་རྒྱས་བཤད་དང་གསུམ། དང་པོ་ནི། མེད་པའི་སོགས་རྐང་པ་བཞི། གཉིས་པ་་་་
ལམ་ཤེས་ཀྱི་རྣམ་པ་ནི། རྒྱུ་དང་སོགས་རྐང་པ་བཞི། གསུམ་པ་རྣམ་མཁྱེན་གྱི་རྣམ་པ་ནི། དྲན་པ་སོགས་རྐང་པ་བཞི།
གཉིས་པ་ཉམས་ལེན་སྦྱོར་བའི་མངོན་རྟོགས་ལ། སྦྱོར་བ་ཉམས་ལེན་ལ་འཇུག་པའི་རྟེན་གྱི་གང་ཟག་དང་། ཉམས་ལེན་
སྦྱོར་བ་སྒོམ་པའི་རང་བཞིན་བཤད་པ། དེའི་ཁྱད་པར་གྱི་ཡན་ལག་རྒྱས་པར་བཤད་པ་གསུམ། དང་པོ་ལ། སྤྱི་དང་། བྱེ་
བྲག་གཉིས་ལས། དང་པོ་ནི། སངས་རྒྱས་སོགས་རྐང་པ་གཉིས། གཉིས་པ་བྱེ་བྲག་གི་སྣོད་ནི། དགེ་བའི་སོགས་རྐང་པ་་་
དྲུག །གཉིས་པ་ལ། ཤེས་རབ་ཟབ་པའི་ངོ་བོ་མཉམ་པ་ཆེན་པོའི་ཏིང་ངེ་འཛིན་བཤད་པ། ཐབས་རྒྱ་ཆེ་བའི་རྣམ་པ་་་་་
མཁྱེན་གསུམ་སྦྱོར་བའི་དབྱེ་བ་བརྗོད་པ། གནས་སྐབས་ས་མཚམས་ཀྱི་སྦྱོར་བའི་ཉམས་ལེན་གྱི་ཁྱད་པར་བཤད་པ་་་་་
གསུམ། དང་པོ་ནི། གཟུགས་ལ་སོགས་རྐང་པ་གཉིས། གཉིས་པ་ཐབས་རྒྱ་ཆེ་བ་མཁྱེན་གསུམ་གྱི་རྣམ་པའི་རབ་དབྱེ་ནི།
དེའི་སོགས་རྐང་པ་གསུམ། གསུམ་པ་ལ་མཚམས་ཀྱིས་དབྱེ་བའི་ཁྱད་པར་ནི། ཚེག་ཆེན་སོགས་རྐང་པ་བཅུ་གཅིག །
འདིར་ཉམས་ལེན་སྦྱོར་བའི་མཐའ་དཔྱད་པ་ལ། དེ་སྔོན་བྱོན་པའི་ཁ་བའི་ལྗོངས་ཀྱི་ཕར་ཕྱིན་གྱི་ཊིཀྐ་ཕལ་ལས་འདུས་
བྱས་སེམས་དང་། སེམས་བྱུང་དང་རྣམ་ཤེས་ཀྱི་བསྡུས་པའི་བྱང་སེམས་ཀྱི་ཉམས་ལེན་དང་། དེ་ལ་མཐའ་དཔྱད་ཅུང་་
ཟད་རེ་བྱུང་མོད་ཀྱི། རང་བྱུང་ཡེ་ཤེས་འོད་གསལ་སྤྲོས་པ་དང་བྲལ་བའི། བྱང་སེམས་ཀྱི་ཉམས་ལེན་འཆད་པ་ཆེར་མ་
བྱུང་བས་འདིར་གདོད་མའི་མགོན་པོ་སྤྲུལ་པའི་དགེ་སློང་དུ་ཞལ་བསྒྱུར་བ་ཀུན་མཁྱེན་ཆོས་ཀྱི་རྒྱལ་པོ་དྲི་མེད་འོད་་་་
ཟེར་ཡབ་སྲས་རྒྱུད་པ་དང་བཅས་པའི་གསུང་རབ་ཀྱི་ལུང་གི་གནས་ངེས་པས་རྒྱ་ཆེར་འཆད་པར་བྱའོ། །འདི་ལ་གཉིས།
ཀུན་མཁྱེན་ཆེན་པོའི་གསུང་ལས་ཇི་ལྟར་འབྱུང་བ་དང་། རིང་ལུགས་པ་ཆེན་པོ་ཀུན་མཁྱེན་འཇིགས་མེད་གླིང་པས་་་་
བཀྲལ་ཚུལ་ལོ། །དང་པོ་ནི། ཡིད་བཞིན་རིན་པོ་ཆེའི་མཛོད་ལས། དེ་ལ་ཀུན་རྫོབ་ཀྱི་བདེན་པ་ལ་བརྟེན་ནས་ཐབས་་་་་
བསོད་ནམས་ཀྱི་ཚོགས་ཕ་རོལ་ཏུ་ཕྱིན་དྲུག་ལ་སོགས་པ་ཉམས་སུ་ལེན་ཞིང་། ཤེས་རབ་ཡེ་ཤེས་ཀྱི་ཚོགས་ལ་བརྟེན་ནས་
དོན་དམ་པའི་ཡེ་ཤེས་འོད་གསལ་བའི་དོན་ལ་སྒོམ་པར་བྱེད་དོ། །འོད་གསལ་བ་ནི་སེམས་སེམས་བྱུང་གི་འཇུག་པ་ཞི་་
བའི་སྤྲོས་པ་དང་བྲལ་བའི་དོན་ནང་དུ་རིག་པའི་ཡེ་ཤེས་ཏེ། བརྒྱད་སྟོང་པ་ལས། སེམས་ལ་སེམས་མ་མཆིས་ཏེ་སེམས་
ཀྱི་རང་བཞིན་འོད་གསལ་བའོ་ཞེས་སོ། །དེའི་དོན་ཇི་ལྟར་ཉམས་སུ་བླང་བ་ནི། སྟན་བདེ་བ་ལ་སྐྱིལ་མོ་ཀྲུང་བཅས་ཏེ། །
སྐྱབས་སུ་འགྲོ་བ་དང་། སེམས་བསྐྱེད་ནས། ཤེས་པ་གང་བབས་ཅིག་ལ་ཙན་གྱིས་གློད་ནས། གང་ལ་ཡང་མི་སེམས་ཅི་ལ་
ཡང་མི་རྟོགས་པའི་ངང་ལ་ས་ལེ་སིང་ངེ་མ་ཡོངས་སྤྲོ་བསྡུ་དང་བྲལ་བར་བཞག་པས། ཕྱི་ཡུལ་དུ་མི་རེག་པས་ཕྱིའི་་་་་
དོངས་པོ་དང་། ནང་སེམས་སུ་མི་རྟོག་པས་ནང་གི་དངོས་པོ་མེད་པ་ནི་གཟུང་འཛིན་གཉིས་དང་བྲལ་བ་སྟེ། བསྒོམ་་་
པའི་བློ་ལའང་དགག་སྒྲུབ་མེད་པས་ན། དེ་ལས་གཞན་པའི་ཆོས་སུ་མ་གྲུབ་པས་ན་དམིགས་བྱ་བློའི་མདུན་ན་མེད་པ་་་
ཞེས་བྱ་སྟེ། དམིགས་པ་མེད་པའི་སོ་སོ་རང་རིག་གི་ཡེ་ཤེས་ཁོང་ནས་རིག་པ་ཉིད། སྤྱོད་འཇུག་ལས། གང་ཚེ་དངོས་དང་
དངོས་མེད་དག །བློ་ཡི་མདུན་ན་མི་དམིགས་པ། །དེ་ཚེ་རྣམ་པ་གཞན་མེད་པས། །དམིགས་པ་མེད་པར་རབ་ཏུ་ཞི། །ཞེས་
322



པའི་དོན་ཏེ། རྗེས་ལ་སྒྱུ་མ་ལྟར་སྣང་ལ་རིང་བཞིན་མ་གྲུབ་པའི་སྣང་བ་ལ་བལྟས་ནས། སྒྱུ་མ་ལྟ་བུའི་སེམས་གྱི་དོན་དུ་
བསྔོ་བ་བྱའོ། །ཐུན་མཚམས་སུ་ཚེ་འདིའི་སྣང་བ་སྒྱུ་མའི་རང་བཞིན་ལ་ཆགས་ཞེན་དང་འཁྲི་བ་ཅུང་ཟད་མེད་པས།
ཕྱག་དང་བསྐོར་བ་དང་། མདོ་བཀླག་པ་དང་། ཚ་ཚ་གདབ་པ་དང་། ཆུ་སྦྱིན་ལ་སོགས་པ་སྣང་བཅས་བསོད་ནམས་ཀྱི་
ཚོགས་འབད་པར་བྱའོ། །དེའང་མཉམ་བཞག་ཆོས་ཉིད་ལ་བཞག་པས་དངོས་པོར་འཛིན་པའི་བློ་རིག་འཕྲོ་འདུ་དང་་་་
བཅས་པ་ཞི་ནས། ཕྱིས་བསྒོམ་བྱའི་ཆོས་ཉིད་ལའང་འཛིན་པ་ཞི་བར་འགྱུར་ཏེ། དེ་ཉིད་ལས། སྟོང་ཉིད་བག་ཆགས་་་་་
གོམས་པས་ནི། །དངོས་པོའི་བག་ཆགས་སྤོང་འགྱུར་ཞིང་། །ཅི་ཡང་མེད་ཅེས་བསྒོམས་པས་ནི། །ཕྱི་ནས་དེ་ཡང་སྤོང་་་་
བར་འགྱུར། །ཞེས་སོ། །སྤང་བྱ་བདག་དང་དངོས་པོར་འཛིན་པའི་འདུ་ཤེས་སྐྱེ་མེད་ཀྱི་ངང་ལ་བཞག་པས་ཞི་དུས། སྤོང་
བྱེད་གཉེན་པོ་ཆོས་ཉིད་ཀྱང་དམིགས་པ་ཞི་བས་ཤེས་རབ་ཀྱི་ཕ་རོལ་ཏུ་འགྲོ་ཞིང་། ངང་ལ་བསྒོམས་པའི་ལའང་མི་་་་་
གནས་ཏེ། སྡུད་པ་ལས། འདུ་ཤེས་རྣམ་པར་བཤིག་ནས་ཕྲོལ་འགྲོ། ཞེས་པ། རྗེས་ཐོབ་ཏུ་ཚོགས་གཉིས་སྣང་བཅས་ལ་་་
འབད་པས་གནས་སྐབས་ཀྱི་དོན་དང་མཐར་ཐུག་གི་འདོད་པ་ཐམས་ཅད་འགྲུབ་བོ། །ཞེས་སོ། །གཉིས་པ་ནི། བདེན་པ་
གཉིས་ཀྱི་ཤིང་རྟ་ལས། འཕགས་པ་དགོངས་པ་ངེས་པར་འགྲེལ་པ་ལས་བྱམས་པ་གང་ཡང་ཉན་ཐོས་རྣམས་ཀྱིའོ། །བྱང་
ཆུབ་སེམས་དཔའ་རྣམས་ཀྱིའོ། །དེ་བཞིན་གཤེགས་པ་རྣམས་ཀྱི་དགེ་བའི་ཆོས་འཇིག་རྟེན་པ་དང་འཇིག་རྟེན་ལས་་་་
འདས་པ་ཐམས་ཅད་ཞི་གནས་དང་ལྷག་མཐོང་གི་འབྲས་བུ་ཡིན་པར་རིག་པར་བྱའོ། །ཞེས་དང་། ངས་ཉན་ཐོས་་་་་
རྣམས་དང་། བྱང་ཆུབ་སེམས་དཔའ་རྣམས་དང་། དེ་བཞིན་གཤེགས་པ་རྣམས་ཀྱི་ཏིང་ངེ་འཛིན་རྣམ་པ་དུ་མ་བསྟན་་
པ་གང་དག་ཡིན་པ་དེ་དག་ཐམས་ཅད་ནི་ཞི་གནས་དང་ལྷག་མཐོང་གི་བསྡུས་པར་རིག་པར་བྱའོ། །ཞེས་ཏིང་ངེ་འཛིན་
གྱི་སྒོ་ཐམས་ཅད་ཞི་ལྷག་ཟུང་དུ་འབྲེལ་བས་བསྡུས་པ་ཉིད་ཀྱི་ཕྱིར་རོ། །དེའང་ཞི་གནས་བརྟན་པར་མ་གྱུར་པའི་ལྷག་་
མཐོང་ནི་རླུང་དང་འགྲོགས་པའི་མར་མེ་བཞིན་ནོ། །ལྷག་མཐོང་དང་བྲལ་བའི་ཞི་གནས་ཀྱིས་ནི་སྒྲིབ་པའི་དྲྭ་བ་མཐའ་
དག་གཅོད་པར་མི་ནུས་ཏེ། བསམ་གཏན་བཞི་དང་གཟུགས་མེད་པའི་ཞི་གནས་ཀྱིས་སྲིད་པའི་རྩེར་འཁོར་བ་བཞིན་ནོ། །
དེ་ལ་ཞི་གནས་ཀྱི་སྟོབས་ཀྱིས་ནི་རྣམ་པར་རྟོག་པའི་རླུང་གིས་སེམས་གཡོ་བ་འགགས་པར་བྱེད་ལ། ལྷག་མཐོང་གིས་ནི་
རྨོངས་པའི་སྒྲིབ་པ་དང་འཇིག་ཚོགས་ལ་བལྟ་བ་སོགས་ཕས་རྒོལ་གྱི་ལྟ་བ་ངན་པའི་དྲྭ་བ་མཐའ་དག་གིས་གཡོ་བར་མི་
ནུས་ཤིང་གྲུབ་མཐའ་ངན་པ་དང་ལུང་མ་བསྟན་གྱི་སེམས་གནོན་པར་འགྱུར་བའི་ཚུལ་ཟླ་བ་སྒྲོན་མའི་མདོ་ལས། ཞི་་་་
གནས་སྟོབས་ཀྱིས་གཡོ་བ་མེད་པར་འགྱུར། །ལྷག་མཐོང་གིས་ནི་རི་དང་འདྲ་བར་འགྱུར། །ཞེས་བཀའ་སྩལ་པ་ལྟར་རོ། །
དེ་ཡང་ཉན་ཐོས་རྣམས་ནི་ཏིང་ངེ་འཛིན་ཤས་ཆེ་ལ་ཤེས་རབ་ཆུང་ངོ༌། །བྱང་ཆུབ་སེམས་དཔའ་རྣམས་ནི་དེ་ལས་ལྡོག་
ཅིང་། དེ་བཞིན་གཤེགས་པ་རྣམས་ནི་གཉིས་ཀ་ཆ་མཉམ་པ་ལས་ཐམས་ཅད་མཁྱེན་པའི་ཡེ་ཤེས་གཟིགས་པའི་ཚུལ་་༌་
འཕགས་པ་ཡོངས་སུ་མྱ་ངན་ལས་འདས་པ་ཆེན་པོའི་མདོ་ལས། ཉན་ཐོས་རྣམས་ཀྱི་དེ་བཞིན་གཤེགས་པའི་རིགས་མི་་
མཐོང་ཏེ། ཏིང་ངེ་འཛིན་ཤས་ཆེ་བའི་ཕྱིར་དང་ཤེས་རབ་ཆུང་བའི་ཕྱིར་རོ། །བྱང་ཆུབ་སེམས་དཔའ་རྣམས་ཀྱིས་ནི་་་་
མཐོང་མོད་ཀྱི་མི་གསལ་ཏེ། ཤེས་རབ་ཤས་ཆེ་བའི་ཕྱིར་དང་། ཏིང་ངེ་འཛིན་ཆུང་བའི་ཕྱིར་རོ། །དེ་བཞིན་གཤེགས་པས་
323



ནི་ཐམས་ཅད་གཟིགས་ཏེ། ཞི་གནས་དང་ལྷག་མཐོང་མཚུངས་པར་ལྡན་པའི་ཕྱིར་རོ། །ཞེས་བཀའ་བསྩལ་ཏོ། །དེ་བས་
ན་ཤིན་ཏུ་མཉམ་པར་བཞག་པའི་གནས་སྐབས་ན་ཆོས་ཐམས་ཅད་ནམ་མཁའི་དབྱིངས་ལྟར་རང་བཞིན་གྱི་འོད་་་་་་
གསལ་ལ་གོ་འབྱེད་པའི་ཆ་དེ་ལྷག་མཐོང་མ་ནོར་བ་ཡིན་ན། རྣམ་པ་དུ་མའི་དམིགས་པ་ཅན་སེམས་ཀྱི་རྣམ་གཡེང་ངན་
པའི་རྟོག་དཔྱོད་ནི་སོ་སོར་རྟོག་པའི་ཤེས་རབ་ཏུ་མ་འཁྲུལ་བ་ཤིན་ཏུ་གཅེས་པར་མཐོང་ངོ་། །དེ་སྐད་དུ་འོད་སྲུང་གིས་
ཞུས་པ་ལས། སོ་སོར་རྟོག་པ་གང་ཞེ་ན་འོད་སྲུང་གང་ལ་བདག་མེད་པར་སོ་སོར་རྟོག་པ་དང་། ཞེས་པ་ནས། ཤེད་བུ་་་
མེད་པ་སོ་སོར་རྟོག་པ་ནི་དབུ་མའི་ལམ་ཆོས་རྣམས་ལ་ཡང་དག་སོ་སོར་རྟོག་པའོ། །འོད་སྲུང་གཞན་ཡང་གཟུགས་རྟག་
པར་ཡང་སོ་སོར་མི་རྟོག་མི་རྟོག་པར་ཡང་སོ་སོར་མི་རྟོག་པ་འདི་ནི་དབུ་མའི་ལམ་ཆོས་རྣམས་ལ་སོ་སོར་རྟོག་པ་ཞེས་
བྱའོ། །འོད་སྲུང་རྟག་ཅེས་བྱ་བ་འདི་ནི་མཐའ་གཅིག་གོ །མི་རྟག་ཅེས་བྱ་བ་འདི་ནི་མཐའ་གཉིས་སོ། །མཐའ་གཉིས་ཀྱི་
དབུས་གང་ཡིན་པ་དེ་ནི་དཔྱད་དུ་མེད་པ་བསྟན་དུ་མེད་པ་རྟེན་མ་ཡིན་པ་སྣང་བ་མ་ཡིན་པ་རྣམ་པར་རིག་པ་མ་ཡིན་
པ་མེད་པ་སྟེ། འོད་སྲུང་འདི་ནི་དབུ་མའི་ལམ་ཆོས་རྣམས་ལ་སོ་སོར་རྟོག་པའོ་ཞེས་པས་གསལ་ལོ། །དེ་ལྟར་ཞི་གནས་་
དང་ལྷག་མཐོང་ཆ་མཉམ་པར་བསྒྲུབ་པའི་སྔོན་རོལ་དུ་སེམས་ཅན་ཐམས་ཅད་ལ་སྙིང་རྗེ་ཆེན་པོའི་ལྟ་བས་བལྟ་བའི་
དམིགས་པ་སེམས་ཉེ་བར་འཇོག་པ་ནི་བྱང་ཆུབ་སེམས་དཔའི་ཐབས་ཁྱད་པར་ཅན་ཡིན་ན། དངོས་གཞིའི་དུས་ན་རབ་
ཏུ་ཞི་བའི་སེམས་མཐའ་གཉིས་ལ་མི་གནས་ཤིང་ཡུལ་དང་ཡུལ་ཅན་གྱི་སྤྲོས་པ་ཉེ་བར་ཞི་བའི་ངང་དུ་སྙོམས་པར་་་་་
འཇུག་པ་ནི་ཤེས་རབ་རྣམ་པར་དག་པ་ཡིན་ཏེ། འཕགས་པ་བློ་གྲོས་མི་ཟད་པས་བསྟན་པ་ལས། དེ་ལ་བྱང་ཆུབ་སེམས་
དཔའི་ཐབས་ནི་གང་། ཤེས་རབ་མངོན་པར་བསྒྲུབ་པ་ནི་གང་ཞེ་ན། གང་གི་ཕྱིར་མཉམ་པར་བཞག་པ་ན་སེམས་ཅན་
ལ་བལྟ་བས་ན་སྙིང་རྗེ་ཆེན་པོའི་དམིགས་ལ་སེམས་ཉེ་བར་འཇོག་པ་དེ་ནི་དེའི་ཐབས་སོ། །གང་གི་ཕྱིར་ཞི་བ་དང་རབ་
ཏུ་སྙོམས་པར་འཇུག་པ་དེ་ནི་དེའི་ཤེས་རབ་བོ་ཞེས་བཀའ་བསྩལ་ཏོ། །གལ་ཏེ་སྙིང་རྗེ་ཆེ་པོའི་དམིགས་པ་ལ་སེམས་ཉེ་
བར་འཇོག་དེ་ནི་དེའི་ཐབས་སོ། །གང་གི་ཕྱིར་ཞི་བ་དང་རབ་ཏུ་ཞི་བར་སྙོམས་པར་འཇུག་པ་དེ་ནི་དེའི་ཤེས་རབ་བོ་ས་
ཞེས་བཀའ་བསྩལ་ཏོ། །གལ་ཏེ་སྙིང་རྗེ་ཆེན་པོའི་དམིགས་པ་ལ་སེམས་ཉེ་བར་འཇོག་པ་དེ་ཉིད་མཉམ་བཞག་ཏུ་འཁྲུལ་
ན་ཀུན་རྫོབ་བྱང་ཆུབ་ཀྱི་སེམས་བསྒོམ་པའི་རིམ་པ་ཐམས་ཅད་དོན་དམ་པའི་བྱང་ཆུབ་ཀྱི་སེམས་སུ་འགྱུར་བས་ཐེག་་
པ་ཆེན་པོའི་ལམ་ལ་སྦྱོར་བའི་ཆོས་མེད་པར་འགྱུར་ཞིང་། དེ་མེད་པས་དངོས་གཞིའི་ཚེ་དམིགས་པ་མེད་པ་ལ་སོགས་་་
དམ་པ་གསུམ་གྱིས་ཟིན་པའི་དགེ་བའི་རྣམ་བཞག་ཀྱང་འཇིག་པར་འགྱུར་རོ། །དེ་བས་ན་ཤིན་ཏུ་མཉམ་པར་བཞག་་་
པའི་གནས་སྐབས་ན་ཐབས་ལ་བརྟེན་པ་མཐའ་དག་ནི་དམིགས་པ་དང་བཅས་ཡིན་པས་མི་འབྱུང་ཡང་། དེའི་སྦྱོར་བ་
དང་། དེའི་རྗེས་ལ་ཐོབ་པའི་ཚེ་ཐབས་ལ་བརྟེན་པ་མཐའ་དག་འབྱུང་བ་ཡིན་ཏེ། དེ་བཞིན་གཤེགས་པའི་གསང་བའི་་
མདོ་ལས། རིགས་ཀྱི་བུ་འདི་ལྟ་སྟེ་དཔེར་ན་མེ་ནི་རྒྱུ་ལས་འབར་ཏེ། རྒྱུ་མེད་ན་ཞི་བར་འགྱུར་རོ། །དེ་བཞིན་དུ་དམིགས་
པ་ལ་སེམས་འབར་གྱི། དམིགས་པ་མེད་ན་སེམས་ཞི་བར་འགྱུར་རོ། །དེ་ལ་ཐབས་ལ་མཁས་པའི་བྱང་ཆུབ་སེམས་་་་་
དཔའི་ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་སུ་དག་པས་དམིགས་པ་ཉེ་བར་ཞི་བ་ཡང་ཤེས་ལ། དགེ་བའི་རྩ་བ་ལས་་་
32



དམིགས་པ་ཡང་ཞི་བར་མི་བྱེད། ཉོན་མོངས་པ་ལ་དམིགས་པ་ཡང་འབྱུང་བར་མི་བྱེད་ལ། ཕ་རོལ་ཏུ་ཕྱིན་པའི་་་་༌་
དམིགས་པ་ལ་ཡང་འཇོག་པར་བྱེད། སྟོང་པ་ཉིད་དུ་དམིགས་པ་ལ་ཡང་སོ་སོར་རྟོག་ལ་སེམས་ཅན་ཐམས་ཅད་ལ་སྙིང་
རྗེ་ཆེན་པོས་དམིགས་པ་ལ་ཡང་བལྟའོ། །རིགས་ཀྱི་བུ་དེ་ལྟར་ན་བྱང་ཆུབ་སེམས་དཔའ་ཐབས་ལ་མཁས་པ་ཤེས་རབ་ཀྱི་
ཕ་རོལ་ཏུ་ཕྱིན་པ་དག་པས་དམིགས་པ་ལ་དབང་ཐོབ་བོ། །ཞེས་དང་། དེ་ལྟར་ན་བྱང་ཆུབ་སེམས་པའི་དམིགས་པ་གང་
ཅི་ཡང་རུང་། དེ་ཐམས་ཅད་ནི་ཐམས་ཅད་མཁྱེན་པའི་ཡེ་ཤེས་མངོན་པར་བསྒྲུབ་པའི་ཕྱིར་མི་གནས་པ་མེད་དོ། །བྱང་
ཆུབ་སེམས་དཔའ་གང་དམིགས་པ་ཐམས་ཅད་ཡོངས་སུ་བསྔོས་པ་དེ་ནི་བྱང་ཆུབ་སེམས་དཔའི་ཐབས་ལ་མཁས་པ་སྟེ།
ཆོས་ཐམས་ཅད་བྱང་ཆུབ་ཀྱི་རྗེས་སུ་སོང་བར་མཐོང་ངོ༌། །ཞེས་པ་འདིས་དམིགས་པ་མཐའ་དག་འདུས་བྱ་ཡིན་པར་་་་
གསལ་བར་བསྟན་ཅིང་། དེ་ལྟར་ཡིན་པས་བསྔོ་བའི་མཚན་ཉིད་ཀྱང་ཡོངས་སུ་གྲུབ་ལ། ཤེས་རབ་ཀྱི་ཕ་རོལ་ཏུ་ཕྱིན་པ་
ནི་དུས་གསུམ་དང་། ཁམས་གསུམ་དང་། དགེ་སྡིག་ཉིད་ལས་རྣམ་པར་གྲོལ་བས་དེ་ལ་ནི་བསྔོ་བ་མེད་པའི་ཚུལ་ཡང་་་་
དག་སྦྱོར་བའི་རྒྱུད་ལས། དེ་ཡི་སྡིག་དང་བསོད་ནམས་ཀྱི། །ཆ་གཉིས་རྣམ་པར་རྟོག་པ་སྟེ། །མཁས་པས་འདི་གཉིས་རྣམ་
པར་སྤོང་། །ཞེས་པ་ལ་སོགས་རྒྱ་ཆེར་ཡོད་དོ། །དེ་བས་ན་ཏིང་ངེ་འཛིན་དེ་ལས་ལངས་པའི་གནས་སྐབས་གཞན་དུ་་་་
འཇིག་རྟེན་མཐའ་སྒྱུ་མ་དང་། སྨིག་སྒྱུ་དང་། རྨི་ལམ་དང་། ཆུ་ཟླ་དང་། མིག་ཡོར་ལྟ་བུར་བལྟ་ཞིང་། རྗེས་ལ་ཐོབ་པའི་
ཤེས་པ་དེས་སེམས་ཅན་འདི་ལྟར་བསྐྱེད་པར་བྱ་སྟེ། ཀྱེ་མ་སེམས་ཅན་འདི་དག་ནི་ཀུན་ནས་ཉོན་མོངས་པས་ཆོས་ཟབ་
མོ་འདི་ལྟ་བུ་ཁོང་དུ་མ་ཆུད་པས་འཁོར་བ་ན་འཁོར་བ་སྙིང་རེ་རྗེ་སྙམ་པས་བྱང་ཆུབ་ཀྱི་སེམས་ཀུན་རྫོབ་པ་མངོན་དུ་
བྱས་ལ། ཡང་ཆོས་ཐམས་ཅད་སྣང་བ་མེད་པའི་ཏིང་ངེ་འཛིན་དོན་དམ་པའི་བྱང་ཆུབ་ཀྱི་སེམས་ཀྱི་ངང་དུ་མཉམ་པར་
བཞག་པར་བྱའོ། །གང་གི་ཚེ་བྱིང་རྒོད་ཀྱི་སྐྱེན་དང་བྲལ་ནས་མཉམ་པར་ཞུགས་པའི་སེམས་དེ་ཁོ་ན་ཉིད་ལ་ཞུགས་པར་
གྱུར་ན་དེའི་ཚེ་རྩོལ་བ་གློད་དེ་ཞི་གནས་དང་ལྷག་མཐོང་ཆ་མཉམ་པའི་བཏང་སྙོམས་ལ་གོམས་པར་བསླབ་བོ། །གལ་ཏེ་
དེ་ལ་རྩོལ་བ་བྱས་ན་སེམས་རྣམ་པར་གཡེང་བས་རྒོད་པར་འགྱུར་ལ། • ཡང་ཤེས་པའི་གདངས་ཉམས་ནས་བྱང་བར་་་་་
གྱུར་ན་ལྷག་མཐོང་མེད་པར་རིག་པར་བྱས་ནས་དམུས་ལོང་ལྟ་བུའི་སེམས་མུན་པར་ཞུགས་པའི་སྐྱེས་བུའམ། མིག་་་་
བཙུམས་པ་ལྟར་སོ་སོར་རྟོག་པའི་ཤེས་རབ་ཀྱི་གདངས་ཆ་མེད་པར་འགྱུར་བའི་ཉེས་པ་བསལ་ཕྱིར་བྱིང་བ་དེ་ཉིད་་་་
བཅལ་བས་བསླངས་ནས་ཤེས་བྱའི་དོན་ཡང་དག་པའི་ཤས་རབ་རྣམ་པར་མི་རྟོག་པའི་ཡེ་ཤེས་རང་བཞིན་གྱིས་གོ་་་་་
འབྱེད་པའི་གདངས་གདོན་པར་བྱའོ། །གང་གི་ཚེ་རྟོག་དཔྱོད་རྣོན་པོ་ལྷག་མཐོང་དུ་འདོད་ནས་སྤྲེའུ་བཞིན་དུ་སེམས་་
རྣམ་པར་གཡེང་ཞིང་རྒོད་པར་གྱུར་པ་ལ་སོ་སོར་རྟོག་པའི་ཤེས་རབ་ཏུ་འཁྲུལ་ན་ཆོས་ཐམས་ཅད་སྟོང་ཞིང་བདག་་་་
མེད་པ་དང་འགལ་བར་འགྱུར་ཏེ། ཅིའི་ཕྱིར་ན་ཤེས་རབ་ནི་དངོས་པོའི་བྱེ་བྲག་ཡིན་པས་དངོས་པོ་མ་གྲུབ་ན་ཤེས་རབ་
དེ་ཉིད་ཀྱང་མི་འགྲུབ་སྟེ། ཤིང་མ་གྲུབ་ན་ཤ་བ་ལ་སོགས་པ་བཀག་པ་བཞིན་ནོ། །ཞེས་པཎྜི་ཏ་པྲཛྷ་མོ་ཀླུས་ཀྱང་དབུ་་་
མའི་འགྲེལ་པ་ལས་བཤད་དོ། །དེ་ལྟར་ན་དགོངས་འགྲེལ་ལས། དེ་ལྟར་ཏིང་ངེ་འཛིན་གྱི་སྤྱོད་ཡུལ་གཟུགས་བརྙན་དེ་་
དག་ལ་ཤེས་བྱའི་དོན་དེ་རྣམ་པར་འབྱེད་པ་དང་། རབ་ཏུ་རྣམ་པར་འབྱེད་པ་དང་། ཡོངས་སུ་རྟོག་པ་དང་ཡོངས་སུ་་
325



དཔྱོད་པ་དང་། བཟོད་པ་དང་། འདོད་པ་དང་བྱེ་བྲག་འབྱེད་པ་དང་ལྟ་བ་དང་རྣམ་པར་རྟོག་པ་གང་ཡིན་པ་དེ་ནི་་་
ལྷག་མཐོང་ཞེས་བྱ་སྟེ། དེ་ལྟར་ན་བྱང་ཆུབ་སེམས་དཔའ་ལྷག་མཐོང་ལ་མཁས་པ་ཡིན་ནོ། །ཞེས་གསུངས་པ་དང་་་་
འགལ་ལོ་སྙམ་ན། འདི་དག་ནི་མཉམ་པར་བཞག་པའི་ཚེ་ཆོས་ཐམས་ཅད་གཉིས་སུ་མེད་པའི་ཡེ་ཤེས་ཀྱི་ངོ་བོ་ནམ་་་་
མཁའི་དཀྱིལ་ལྟར་མཐོང་བའི་ལྷག་མཐོང་གཅིག་པོ་ལ་དགོངས་པ་མ་ཡིན་ཏེ། ཤེས་བྱའི་ཁྱད་པར་དེ་ཤེས་བྱེད་ཀྱི་ཡུལ་
ལ་ཞུགས་པའི་ཚེ་ཇི་སྙེད་པའི་ཤེས་བྱ་མཁྱེན་པས་རྣམ་པར་འབྱེད་པ་དང་། རང་གི་ངོ་བོ་ཉིད་དུ་རྣམ་པར་དག་པའི་ཚེ་
ཤེས་བྱ་ཡུལ་ལ་མི་འཇུག་ཅིང་ཇི་ལྟ་བར་མཁྱེན་པས་རབ་ཏུ་རྣམ་པར་འབྱེད་པ་དང་། ཐོབ་པ་དང་བསམ་པའི་ཤེས་་་་
རབ་དང་ལྡན་པས་གསུང་རབ་ཡན་ལག་བཅུ་གཉིས་ལ་སོགས་པའི་ཚིག་ཡིད་ལ་བྱེད་ཅིང་། དོན་ལ་རྟོག་པས་དཔྱད་པ་
དང་བཅས་པའི་མཚན་མར་འཛིན་པ་གང་ཞིག་ཡོངས་སུ་རྟོག་པ་དང་དཔྱོད་པ་ཉིད་ཡིན་པར་འཛམ་བུ་གླིང་གི་རྒྱན་
གཉིས་པས་ཀྱང་བཤུད་ཅིང་རྟོག་དཔྱོད་གཉིས་ནི་སྔ་མ་རྩིང་ལ་ཕྱི་མ་ཞིབ་པའི་ཁྱད་པར་ཙམ་ལས་སྐད་ཅིག་ཆ་ཤས་དུ་
མ་ལ་དམིགས་པས་རྣམ་ཤེས་ཚོགས་བརྒྱད་དང་འདྲེས་པའི་ཤེས་རབ་འདུས་བྱས་ཀུན་རྫོབ་པ་རང་རྒྱུད་ལྡན་ཡིན་ཏེ་་་
འཇམ་དཔལ་རྣམ་པར་འཕྲུལ་པ་ལས་ཀྱང་། བསམ་གཏན་ལ་མཚན་མ་དང་། ཤེས་རབ་རྒྱུ་བ་ཡང་བརྒྱུད་ཀྱི་ལས་སོ། །
ཞེས་དང་། ལྷའི་བུ་ཇི་ཙམ་དུ་རྟོག་པ་དང་། རྣམ་པར་རྟོག་པ་དང་། ཡོངས་སུ་རྟོག་པ་དང་། མཐོང་པ་དང་། ཐོས་པ་་་
དང་། བྱེ་བྲག་ཕྱེད་པ་དང་། རྣམ་པར་ཤེས་པའི་གནས་ཇི་ཙམ་པ་དེ་ཙམ་དུ་བརྒྱུད་ཀྱི་ལས་སོ། །ཞེས་དང་། དེ་བས་དེ་་
དག་ནི་ཐོས་པ་དང་བསམ་པའི་ཤེས་རབ་ལ་ཐོག་མར་ལམ་དུ་བྱེད་པའི་ཞི་ལྷག་ཡིན་པའི་ཚུལ་འཕགས་པ་དགོངས་པ་
ངེས་འགྲེལ་ལས། བཅོམ་ལྡན་འདས་ཞི་གནས་ཇི་ལྟར་ཡོངས་སུ་འཚོལ་བར་བགྱིད་པ་དང་། ལྷག་མཐོང་ལ་མཁས་པ་་་
གང་ལགས། བཀའ་བསྩལ་པ། ངས་ཆོས་གདགས་པ་རྣམ་པར་བཞག་པ་འདི་ལྟ་སྟེ། མདོའི་སྡེ་དང་། དབྱངས་ཀྱི་བསྙད་
པའི་སྡེ་དང་། ལུང་དུ་བསྟན་པའི་སྡེ་དང་། ཚིགས་སུ་བཅད་པའི་སྡེ་དང་། ཆེད་དུ་བརྗོད་པའི་སྡེ་དང་། གླིང་གཞིའི་སྡེ་
དང་། རྟོགས་པ་བརྗོད་པའི་སྡེ་པའི་དེ་ལྟ་བུའི་བྱུང་བའི་སྡེ་དང་། སྐྱེས་པ་རབས་ཀྱི་སྡེ་དང་། ཤིན་ཏུ་རྒྱས་པའི་སྡེ་དང་།
རྨད་དུ་བྱུང་བའི་ཆོས་ཀྱི་སྡེ་དང་། གཏན་ལ་ཕབ་པར་བསྟན་པའི་སྡེ་གང་དག་བྱང་ཆུབ་སེམས་དཔའ་རྣམས་ལ་བཤད་
པ་དེ་དག་ཀྱང་བྱང་ཆུབ་སེམས་དཔའ་ལེགས་པར་ཐོས། ལེགས་པར་བཟུང་། ཁ་ཏོན་བྱང་བར་བྱས། ཡིད་ཀྱིས་ལིགས་་
པར་བརྟགས། མཐོང་བས་ཤིན་ཏུ་རྟོགས་པར་བྱས་ནས་དེ་གཅིག་པུ་དབེན་པར་འདུག་སྟེ་ཡང་དག་བཞག་ནས་ཇི་ལྟར་
ལེགས་པར་བསམ་པའི་ཆོས་དེ་དག་ཉིད་ཡིད་ལ་བྱེད་ཅིང་། སེམས་གང་གིས་ཡིད་ལ་བྱེད་པའི་སེམས་དེ་ནང་དུ་རྒྱུན་་་་
ཆགས་སུ་ཡིད་ལ་བྱེད་པས་ཡིད་ལ་བྱེད་དོ། །དེ་ལྟར་ཞུགས་ཤིང་དེ་ལ་ལན་མང་དུ་གནས་པ་དེ་ལ་ལུས་ཤིན་ཏུ་སྦྱངས་པ་
དང་། སེམས་ཤིན་ཏུ་སྦྱངས་པ་འབྱུང་བ་གང་ཡིན་པ་དེ་ནི་ཞི་གནས་ཞེས་སྟེ། དེ་ལྟར་ན་བྱང་ཆུབ་སེམས་དཔའ་ཞི་་་་
གནས་ཡོངས་སུ་འཚོལ་བར་བྱེད་པ་ཡིན་ནོ། །དེས་ལུས་ཤིན་ཏུ་སྦྱངས་པ་དང་།སེམས་ཤིན་ཏུ་སྦྱངས་པ་དེ་ཐོབ་ནས་དེ་
ཉིད་ལ་གནས་ཏེ་སེམས་ཀྱི་རྣམ་པར་གཡེང་བ་སྤངས་ནས། ཇི་ལྟར་བསམ་པའི་ཆོས་དེ་དག་ཉིད་ནང་དུ་ཏིང་ངེ་འཛིན་
གྱི་སྤྱོད་ཡུལ་གཟུགས་བརྙན་དུ་སོ་སོར་རྟོག་པར་བྱེད། མོས་པར་བྱེད་དོ། །དེ་ལྟར་ཏིང་ངེ་འཛིན་གྱི་སྤྱོད་ཡུལ་གཟུགས་
326



བརྙན་དེ་དག་ལ་ཤེས་བྱའི་དོན་དེ་རྣམ་པར་འབྱེད་པ་དང་། ཡོངས་སུ་རྟོག་པ་དང་། ཡོངས་སུ་དཔྱོད་པ་དང་། བཟོད་
པ་དང་། འདོད་པ་དང་། བྱེ་བྲག་འབྱེད་པ་དང་། ལྟ་བ་དང༌། རྟོག་པ་གང་ཡིན་དེ་ནི་ལྷག་མཐོང་ཞེས་བྱ་སྟེ། དེ་ལྟར་ན་
བྱང་ཆུབ་སེམས་དཔའ་ལྷག་མཐོང་ལ་མཁས་པ་ཡིན་ནོ། །ཞེས་བཀའ་སྩལ་པ་བཞིན་ནོ། །འདི་ལྟར་འཇིག་རྟེན་པའི་་་་
ལམ་ལ་མཉམ་པར་བཞག་པའི་གནས་སྐབས་ཀྱི་ལྷག་མཐོང་ནི་སོ་སོར་རྟོག་པའི་ངོ་བོ་ཉིད་ཡིན་ཀྱང་། ཆོས་ཉིད་མངོན་
སུམ་དུ་རྟོགས་པའི་མཉམ་བཞག་སོ་སོ་རང་རིག་པའི་ཡེ་ཤེས་ནམ་རྒྱུད་ལ་འབྱོར་བའི་ཚེ། འཇིག་རྟེན་ལས་འདས་པ་་་
འཕགས་པའི་གོ་འཕང་ཐོབ་པ་ཉིད་ཡིན་པས། དེ་ཤེས་བྱའི་སྒྲིབ་པ་སྤོང་བ་ལ་ཞུགས་ཤིང་དེའི་རང་བཞིན་ནི་འོད་སྲུང་
གིས་ཞུགས་ལས། ཤིང་གཉིས་དྲུད་པ་ལས་ནི་མེ་འབྱུང་སྟེ། །བྱུང་བ་དེ་ཡིས་དེ་ཉིད་བསྲེག་པ་ལྟར། །དེ་ནི་ཤེས་རབ་དབང་
པོ་སྐྱེས་ནས་ཀྱང་། །སྐྱེས་པ་དེ་ཡིས་དེ་ཉིད་བསྲེག་པར་བྱེད། །ཅེས་པ་ལྟར་མཚན་མ་མེད་པའི་ཞི་གནས་སོ་སོར་རྟོག་་་
པའི་ཤེས་རབ་ཉིད་ལས་མཚན་མ་མེད་པའི་ལྷག་མཐོང་རྣམ་པར་མི་རྟོག་པའི་ཡེ་ཤེས་འབྱུང་བ་སློབ་དཔོན་ཀླུ་སྒྲུབ་་་་
ཡབ་སྲས་བཞེད་པ་ཡིན་ནོ། །དེ་བས་ན་སོ་སོར་རྟོག་པའི་ཤེས་རབ་མ་ནོར་བ་ནི་རྟོག་པའི་བུད་ཤིང་ཐམས་ཅད་བསྲེག་
པར་བྱེད་པ་ལ་འདོད་པས་མེ་དང་འདྲ་སྟེ་དཔལ་མར་མེ་མཛད་ཀྱིས་ཀྱང་། སོ་སོར་རྟོག་པའི་མེ་དག་ཏུ། །མི་དགེའི་་་་
རྟོག་པ་ཀུན་བསྲེག་པས། །ཞེས་སོ། །དེ་ཡང་བསྲེག་བྱ་ཚིག་ན་སྲེག་བྱེད་ཀྱང་མི་གནས་པ་བཞིན་དུ་མཉམ་བཞག་གི་ངོ་་
བོ་ལ་ལྷག་མཐོང་རྣམ་པར་མི་རྟོགས་པའི་ཡེ་ཤེས་ཀྱི་གདངས་ཕྱེད་པ་ལ་ཡིད་བྱེད་ཀྱི་རྣམ་རྟོག་མི་འཇུག་སྟེ། དེ་ཡང་་་་
བསྲེག་བྱ་ཚིག་པའི་མེ། །བསྲེག་བྱ་ཚིག་ནས་མི་གནས་ལྟར། །འགྲོ་བའི་ཆོས་ཀུན་རྣམ་ཤེས་ཀྱི། །མེ་ཡི་བུད་ཤིང་ཡིན་པར་
འདོད། །དེ་དག་ཇི་བཞིན་རྣམ་འབྱེད་པའི། །མེ་ཡིས་བསྲེགས་ན་ཉེར་ཞིར་འགྱུར། །ཞེས་དང་། གཅིག་ཅར་འཇུག་པ་ལས།
འདི་ལྟར་འདས་པའི་སེམས་ནི་འགགས་ཤིང་ཞིག །མ་འོངས་པའི་སེམས་ནི་མ་སྐྱེས་ཤིང་མ་བྱུང་། ད་ལྟར་གྱི་སེམས་ནི་
འདི་ལྟར་ཡང་ཤིན་ཏུ་བརྟག་དཀའ་སྟེ། ཁ་དོག་མེད་ཅིང་དབྱིབས་དང་བྲལ་བ། ནམ་མཁའ་དང་འདྲ་བས་མ་གྲུབ་་་་
པའམ། ཡང་ན་གཅིག་དང་དུ་མ་དང་བྲལ་བས་སམ། ཡང་ན་མ་སྐྱེས་པའམ། ཡང་ན་དེ་རང་བཞིན་གྱིས་འོད་གསལ་བ་
ལ་སོགས་པ་རིག་པའི་མཚོན་གྱིས་དཔྱད་ཅིང་གཞིགས་ནས་མ་གྲུབ་པར་རྟོགས་སོ། །དེ་ལྟར་གཉིས་པོ་ཅིའི་ངོ་བོར་མ་་་
གྲུབ་ཅིང་མེད་ཙམ་ན། སོ་སོར་རྟོག་པའི་ཤེས་རབ་དེ་ཉིད་ཀྱང་མ་གྲུབ་སྟེ། དཔེར་ན་ཤིང་གཉིས་ཕན་ཚུན་དྲུད་པས་མེ་
འབྱུང་བའི་རྐྱེན་གྱིས་ཤིང་གཉིས་པོ་ཚིག་ཅིང་མེད་པའི་རྗེས་ལ་གང་གིས་བསྲེག་པར་བྱེད་པའི་མེ་དེ་ཉིད་ཀྱང་རང་ཞི་
བ་དེ་བཞིན་དུ། རང་དང་སྤྱིའི་མཚན་གྱི་ཆོས་ཐམས་ཅད་མེད་པར་གྲུབ་ཙ་ན་ཤེས་རབ་ཉིད་སྣང་བ་མེད་ཅིང་འོ་་་་
གསལ་ཅིའི་ངོ་བོར་ཡང་མ་གྲུབ་པས་བྱིང་བ་དང་རྒོད་པ་ལ་སོགས་པའི་རྐྱེན་དུ་གྱུར་པ་ཐམས་ཅད་བསལ་ཏེ། བར་་་་་་
སྐབས་དེར་ཤེས་པ་ཅི་ཡང་མི་རྟོག །ཅིར་ཡང་མི་འཛིན། དྲན་པ་དང་ཡིད་ལ་བྱེད་པ་ཐམས་ཅད་སྤངས་ཏེ་ཇི་སྲིད་དུ་་
མཚན་མའམ། རྣམ་པར་རྟོག་པའི་དགྲ༌འམ། ཆོམ་རྐུན་མ་ལངས་ཀྱི་བར་དུ་དེ་ལྟ་བུ་ལ་ཤེས་པ་གནས་པར་བྱའོ། །ཞེས་སོ། །
དེ་ལྟ་ན་ཚངས་པས་ཞུས་པ་ལས། ཚུལ་བཞིན་དུ་ཆོས་ལ་སོ་སོར་རྟོག་པ་དེ་དག་ནི་བློ་གྲོས་དང་ལྡན་པ་ཡིན་ནོ། །ཞེས་་་
གསུངས་པ་དང་འགལ་ལོ་སྙམ་ན་དེ་ནི་རྟོག་དཔྱོད་ཀྱི་ཤེས་རབ་བློ་དང་། སྙམ་བྱེད་དང་། སྐྱེ་འགག་དང་། མཚན་ཉིད་
327



ལ་འཇུག་པའི་བློ་གྲོས་ཀྱི་ཐོག་མར་བརྟགས་ཀྱང་ཕྱི་ནས་ངོ་བོ་ཉིད་མེད་དོན་ལ་འཇུག་པའི་དོན་ཡིན་ཏེ། འཕགས་པ་་་
དཀོན་མཆོག་སྤྲིན་ལས་ལྷག་མཐོང་གིས་བརྟགས་ནས་ངོ་བོ་ཉིད་མེད་པར་རྟོགས་པ་ནི་མཚན་མ་མེད་པ་ལ་འཇུག་པའོ། །
ཞེས་སོ། །དེའི་ཕྱིར་ངེས་པའི་དོན་དུ་ལང་ཀར་གཤེགས་པ་ལས། བློ་གྲོས་ཆེན་པོ་གང་གི་ཕྱིར་བློས་བརྟགས་ན་རང་དང་
སྤྱིའི་མཚན་ཉིད་མི་རྟོགས་ཏེ། དེས་ན་ཆོས་ཐམས་ཅད་ངོ་བོ་ཉིད་མེད་པའོ། །ཞེས་དང་། འཇམ་དཔལ་གནས་པའི་མདོ་
ལས། རྟོགས་པ་རྣམས་ནི་གཡོ་བར་འགྱུར། །རྟོག་པ་མེད་ན་མྱ་ངན་འདའ། །གང་གི་རང་བཞིན་དེ་ཤེས་པས། །དེ་ནི་ཡེ་
ཤེས་ལྡན་ཞེས་བྱ། །ཞེས་མཉམ་བཞག་ཏུ་རྟོག་པ་མེད་པའི་གདངས་བྱིང་རྒོད་གཉིས་ཀ་ལས་འདས་པའི་རང་བཞིན་་་་་
ཡོངས་ཤེས་ཀྱི་ལྷག་མཐོང་ནི་ཡེ་ཤེས་ཀྱི་ངོ་བོ་ཉིད་ཡིན་ན་ད་རུང་དེའི་སྟེང་དུ་རིག་པས་དཔྱད་པའི་ཤེས་རབ་བསྣན་ན།
བྱིས་པ་ཉེར་སྤྱོད་ཀྱི་བསམ་གཏན་དུ་གོལ་བར་འགྱུར་ཏེ་འཕགས་པ་ལས་ཀྱི་སྒྲིབ་པ་རྣམ་པར་དག་པའི་མདོ་ལས། བྱིས་
པ་དངོས་པོར་འཛིན་པས་དཔྱད་ཅིང་བརྟགས། །སྒྱུ་མའི་གསོག་སྟེ་མེད་ཅིང་སྟོང་པ་ཡིན། །འདི་ནི་འདོད་ཆགས་ཞེ་་་་
སྡང་གཏི་མུག་མེད། །ཆོས་འདི་ཐམས་ཅད་མཚན་ཉིད་མེད་པ་སྟེ། །རྩ་བ་མི་དམིགས་གཟོད་ནས་རབ་ཏུ་ཞི། །ཞེས་དང་།
ཚངས་པ་ཀུན་དྲིས་ཀྱི་མདོ་ལས། ལམ་ཇི་ལྟར་བསྒོམ་པར་བགྱི། བཀའ་སྩལ་པ། ཆོས་དང་ཆོས་མ་ཡིན་རྣམ་པར་མི་རྟོག །
མཚན་ཉིད་དང་བྲལ་བའི་ལམ་བསྒོམ་པའོ། །ཞེས་དང་། སློབ་དཔོན་ཀླུ་སྒྲུབ་ཀྱི་བསྒོམ་རིམ་ལས། ང་ལ་རྣམ་རིག་ཅུང་་་
ཟད་མེད། །དེ་ནི་ཆོས་འདི་རྣམ་ཤེས་པ། །ཅུང་ཟད་ཤེས་པ་ཡོད་མ་ཡིན། །འབྱུང་བ་དང་ནི་ཤེས་པ་ཉིད། །བྱིས་པ་རྨོངས་
པ་རྣམས་ལ་སྣང་། །ཞེས་པས་རྟོག་དཔྱོད་དང་བློའི་དྲི་མ་ཤིན་ཏུ་རྣམ་པར་བྱང་བའི་ངང་ན་སོ་སོར་རྟོག་པའི་ཤེས་རབ་
ངོ་བོ་ཉིད་མེད་པའི་ཚུལ་རྣམ་པ་ཐམས་ཅད་དུ་མཉམ་པར་བཞག་པའི་བསྒོམས་པའི་ཤེས་རབ་ཀྱི་ཉམས་སུ་མྱོང་བའི་
ཕྱིར་ན་དོན་འདི་ལ་རྫོགས་པའི་སངས་རྒྱས་དང་སློབ་དཔོན་འཕགས་པ་ཉིད་ཚད་མར་གྱུར་པའི་ཕྱིར་རོ། །དེ་བས་ན་ཞི་
ལྷག་ཆ་སྙོམས་པ་ཉིད་བསྒྲུབ་པའི་རྣམ་པར་ལ་གོམས་སུ་འཇུག་པའི་ཕྱིར། ཆུ་ཚོད་གཅིག་གམ། མེལ་ཚེ་ཐུག་ཕྱེད་དམ།
ཐུན་གཅིག་གམ། ཇི་ལྟར་འདོད་ཅིང་གནས་པའི་བར་དུ་བསྒོམས་ཤིང་གང་གི་ཚེ་ཆོས་ཐམས་ཅད་ངོ་བོ་ཉིད་མེད་པའི་
དོན་ལ་དམིགས་པ་དེ་ལ་བྱིང་དང་རྒོད་པ་དང་མངོན་པར་འདུ་བྱེད་པ་མེད་པར་གྱུར་པ་དེའི་ཚེ་ཞི་གནས་དང་ལྷག་་་
མཐོང་ཟུང་དུ་འབྲེལ་བའི་ལམ་རྫོགས་པ་ཡིན་ནོ། །དེའི་ཚེ་འབྱུང་དུ་རུང་བའི་བྱང་སེམས་ཀྱི་མངོན་པར་ཤེས་པ་ནི་བྱང་
པའི་རྣལ་འབྱོར་གྱི་ས་ལས། དེ་ལ་སངས་རྒྱས་དང་བྱང་ཆུབ་སེམས་དཔའ་རྣམས་ཀྱི་མཐུ་གང་ཞེ་ན། སེམས་ལས་སུ་་་་
རུང་བ་དང་། སེམས་ཤིན་ཏུ་ཡོངས་སུ་བསྒོམ་པ་ཏིང་ངེ་འཛིན་ལ་དབང་ཐོབ་པ། ཏིང་ངེ་འཛིན་ལ་བརྟེན་ནས་འདོད་
པ་ཙམ་གྱིས་དོན་ཐམས་ཅད་གྲུབ་པའི་མཐུ་ཞེས་བྱའོ། །ཞེས་དང་། མཐུ་དེ་ཡང་རྣམ་པའི་དབྱེ་བས་ལྔ་འགྱུར་ཏེ། མངོན་
པར་ཤེས་པའི་མཐུ་དང་། ཆོས་ཀྱི་མཐུ་དང་། ལྷན་ཅིག་སྐྱེས་པའི་མཐུ་དང་། ཉན་ཐོས་དང་རང་སངས་རྒྱས་རྣམས་དང་
ཐུན་མོང་བ་དང་། ཐུན་མོང་མ་ཡིན་པའོ། །ཞེས་དབྱེ་ནས་མངོན་པར་ཤེས་པའི་མཐུ་ན་སྔ་མ་བཞིན་ལ་གཞན་རྣམས་ནི་
དེ་ལས་ཤེས་པར་བྱའོ། །དེ་དག་ཚེ་འཇིག་རྟེན་དང་འཇིག་རྟེན་ལས་འདས་པའི་མཉམ་རྗེས་ཀྱི་ཁྱད་པར་ནི། མཉམ་་་་
བཞག་གི་སྣང་བ་ལ་སྣང་ཡུལ་འགག་པ་མེད་པར་སྣང་ཡང་རྣམ་རྟོག་གིས་དག་ལ། སྣང་བའི་ཆ་བེམ་པོ་ལ་སོགས་པ་་་་
328



ཡུལ་ལྔ་ཐ་མལ་དུ་སྣང་བས་འཇིག་རྟེན་པའང་ཡིན་ཞེས་བཏགས་ཏེ། གང་གི་ཚེ་གཟུང་བ་དང་འཛིན་པའི་རྣམ་པ་ཅན་
དུ་མེད་དེ་རྣམ་པར་མི་རྟོག་པའི་སེམས་ཡིན་པས་སོ། །དེ་སྐད་དུ་འགྲེལ་ཆུང་ལས། དག་པ་འཇིག་རྟེན་པ་གཟུང་བ་དང་
འཛིན་པའི་རྣམ་པར་མངོན་པར་མ་ཞེན་པའི་རྣམ་པ་ཅན་རྗེས་ཀྱི་སེམས་ཀྱིས་བསྡུས་པའི་རང་དང་མཐུན་པའི་འབྲས་
བུ་གཟུགས་ལ་སོགས་པའི་འདུ་ཤེས་ལྡོག་པ་ལ་སོགས་པ་བསྐྱེད་པའི་ཕྱིར། ཞེས་བཤད་དོ། །དེའང་དུས་དེའི་སྣང་ཆའི་་
བློ་དེའི་སྣང་སྟོང་ཆ་ལ་མཉམ་རྗེས་སུ་བཏགས་པའི་རྗེས་ཀྱི་སེམས་ཀྱིས་བསྡུས་ཤིང་། དོན་མཉམ་བཞག་ཉིད་དང་བློ་་་
རྫས་ཐ་མི་དད་པ་ཅན་ཡིན་པས་མཉམ་བཞག་རང་གིས་གཟུང་འཛིན་སྤོང་བ་དང་རྗེས་སུ་མཐུན་པར་རང་དང་ངོ་བོ་
གཅིག་པའི་རྗེས་ཐོབ་ཀྱིས་ཀྱང་གཟུགས་ལ་སོགས་ཏེ་ཕུང་པོ་ལྔའི་མཚན་ཉིད་ལ་གཟུང་འཛིན་དུ་ཞེན་པའི་འདུ་ཤེས་་་
སྤོང་བ་ཡིན་ཞེས་བསྟན་ཏེ། མཉམ་བཞག་ལས་ལངས་པའི་རྗེས་ཐོབ་ནི་གཟུང་འཛིན་ལ་སོགས་པའི་ཞེན་པ་དང་བཅས་
པས་རྒྱ་ཡན་པ་ཞེས་བྱའོ། །དེའང་མཉམ་རྗེས་ངོ་བོ་གཅིག་པ་ནི་ཏིང་ངེ་འཛིན་སྒོམ་པའི་གནས་སྐབས་ཐམས་ཅད་དུ་་
ཡོད་ལ། ས་བདུན་པ་ཚུན་ཆད་ན་རྒྱ་ཡན་པ་ཡོད་ཀྱང་དེ་ཕན་ནི་ངོ་བོ་གཅིག་ལས་སོ་སོ་བ་མ་ཡིན་ནོ། །དེ་སྐད་དུ་་་་་
མགོན་པོ་བྱམས་པས། བྱ་བ་བསྒྲུབ་ལ་རྟག་ཏུ་བློ། །མེ་བཞིན་དུ་ནི་འབར་བ་དང་། །ཞི་བའི་བསམ་གཏན་སྙོམས་འཇུག་
ལའང་། །རྟག་ཏུ་སྙོམས་པར་འཇུག་པ་ཡིན། །ཞེས་སོ། །དེ་ཡང་མདོ་ཏིང་འཛིན་རྒྱལ་པོ་དང་། འཕགས་པ་དཔའ་བར་་
འགྲོ་བ་དང་། བར་ཆད་མེད་ལམ་གྱིས་བསྡུས་པའི་རྡོ་རྗེ་ལྟ་བུའི་ཏིང་ངེ་འཛིན་གསུམ་གྱི་ཆ་ནས་གཞལ་ན། དང་པོ་ནི་་
ཀུན་རྫོབ་པའི་ཆོས་ཐམས་ཅད་སྒྱུ་མའི་དཔེ་བརྒྱད་དུ་མཐོང་ཞིང་གོམས་པ་ཡོངས་སུ་རྫོགས་པའི་ཏིང་ངེ་འཛིན་ལས།
འདུས་བྱས་སྤྱི་དང་། ཕུང་པོ་ལྔ་དང་། སྲིད་པ་འབྱུང་བའི་རིམ་པ་དང་། ཁྱད་པར་དུ་ཀུན་བྱེད་པ་པོ་རྣམ་པར་ཤེས་པའི་
ཕུང་པོ་སྒྱུ་མ་ལྟར་རྩ་བ་མེད་ཅིང་གནས་པ་མེད་བཞིན་དུ་སྣང་བའི་སྒྱུ་མ་ལྟ་བུའི་མཉམ་བཞག་ཉམས་འོག་ཏུ་ཆུད་ཅིང་།
དབང་ཐོབ་པ་ལས་རྗེས་ཐོབ་ཏུའང་དེ་ལྟར་མཐོང་བའི་ཏིང་ངེ་འཛིན་རྒྱུན་མི་འཆད་པས་སྤྲུལ་པའི་སྒྲིབ་པ་རྣམ་པར་་
དག་སྟེ། སྒྱུ་མ་མཁན་བཞིན་དུ་སྤྲུལ་པའི་བྱ་བ་ཅི་འདོད་དུ་བྱེད་ཅིང་དབང་འབྱོར་པ་ལ་སྒྱུ་མ་ལྟ་བུའི་ཏིང་ངེ་འཛིན་་་་
ཞེས་བྱའོ། །གཉིས་པ་ནི་བྱང་སེམས་ས་བཅུ་པའི་གནས་སྐབས་ཀྱི་ཟག་པ་མེད་ཏིང་ངེ་འཛིན་དེའི་རྗེས་ཐོབ་ཀྱི་ཤེས་རབ་
ལ་མཛད་པ་རླབས་པོ་ཆེ་དེ་བཞིན་གཤེགས་པ་ལྟ་བུར་སྤྱོད་ཀྱང་། དེ་ལྷག་མེད་ཀྱི་མྱང་འདས་སུ་ལྟུང་དོགས་མེད་པ་་་་
འགོག་པ་ལས་སློང་མི་དགོས་པས་སའི་ཁྱད་པར་འོག་མ་ཐམས་ཅད་ལས་ཁྱད་པར་དུ་གྱུར་པའི་བྱ་བ་ཅན་དང་། སངས་
རྒྱས་ནས་ཀྱང་གཟུགས་སྐུ་སྟོན་པའི་བྱ་བ་ཅན་དང་། སངས་རྒྱས་ནས་ཀྱང་གཟུགས་སྐུ་སྟོན་པའི་བྱ་བ་ཅན་ནི་དཔའ་་་
བར་འགྲོ་བའི་ཏིང་ངེ་འཛིན་ཉིད་དེ། དཔེར་ན་དཔའ་བོ་འཇུག་པ་ན་དཔུང་ཚོགས་ཡན་ལག་བཞི་དང་། འཁོར་ལོས་
སྒྱུར་རྒྱལ་འགྲོ་ན་རིན་ཆེན་སྣ་བདུན་ཡང་འགྲོ་ཞིང་། དཔའ་བ་བརྟུལ་ཕོད་པར་ཕ་རོལ་རྣམ་པར་གནོན་པའི་སྒྲ་དོན་་་་
དང་ངེས་ཚིག་ལ་གནས་པ་བཞིན། ཏིང་ངེ་འཛིན་དེ་ཐོབ་པའི་བྱང་ཆུབ་སེམས་དཔའ་གང་དུ་འགྲོ་བ་དེར་བྱང་ཆུབ་་་
ཕྱོགས་ཀྱི་ཆོས་ཐམས་ཅད་ཀྱང་རྗེས་སུ་འབྲང་བས་དཔའ་བར་འགྲོ་བའི་ཏིང་ངེ་འཛིན་ཅེས་བྱའོ། །ཏིང་ངེ་འཛིན་་་་་
འདིའི་རྩལ་རྫོགས་མཚམས་ས་བརྒྱད་པ་ཉིད་དེ། དེ་དང་མཐུན་པའི་ལམ་ལ་སློབ་ཚུལ་སྦྱོར་ལམ་པ་ལ་ཡང་ཡོད་དེ་མོས་
329



པས་སྤྱོད་པ་ཙམ་མོ། །གསུམ་པ་ནི། སྲིད་རྩེའི་སྒོམ་སྤངས་དགུ་པ་སྤོང་བའི་བར་ཆད་མེད་ལམ་གང་ཡིན་པ་སྟེ། མཛོད་་
ལས་དགུ་པའི་བར་ཆད་མེད་ལམ་ཡང་། དེ་ནི་རྡོ་རྗེ་ལྟ་བུ་ཡིན། ཞེས་པ་ལྟར། རྡོ་རྗེས་དངོས་པོ་ཐམས་ཅད་འཇོམས་པ་
བཞིན་དུ་འདིས་ཀྱང་ཕྲ་རྒྱས་ཐམས་ཅད་འཇོམས་པས་རྡོ་རྗེ་ལྟ་བུའི་ཏིང་ངེ་འཛིན་ཞེས་བྱའོ། །དེ་ཡང་ལམ་དམན་་་་་་
མཆོག་གཉིས་ཀས་བསྡུས་པའི་ཚུལ་ཡོད་དེ། མངོན་པ་ཀུན་ལས་བཏུས་ལས། རྡོ་རྗེ་ལྟ་བུའི་ཏིང་ངེ་འཛིན་གང་ཞེ་ན།
སྦྱོར་བའི་ལམ་གྱི་བསྡུས་པ་དང་། བར་ཆད་མེད་པའི་ལམ་གྱིས་བསྡུས་པའོ། །སྦྱོར་བའི་ལམ་གྱིས་བསྡུས་པ་ནི་གང་ཕན་
ཆད་སྒྲིབ་པ་ཐམས་ཅད་ཀྱིས་མི་ཕྱེད་ཅིང་། སྒྲིབ་པ་ཐམས་ཅད་ནི་བཤིག་པའོ། །བར་ཆད་མེད་པའི་ལམ་གྱིས་བསྡུས་པ་
ནི། གང་གི་འོག་ཏུ་ཟད་པ་ཤེས་པ་དང་། མི་སྐྱེ་བ་ཤེས་པ་འབྱུང་བ་སྟེ། ཞེས་སོ། །དེ་ལ་ཐེག་དམན་ལྟར་གྱི་མི་བྱེད་པའི་
དོན་ནི་ཉོན་སྒྲིབ་ཆུང་ངུའི་ཆུང་ངུའམ། ཐེག་ཆེན་ཀྱིས་ཤེས་སྒྲིབ་ཕྲ་མོའི་ཕྲ་མོ་ཉམས་དམས་པ་ལ་འཇོག་སྟེ། སྦྱོར་བའི་
ལམ་གང་ཞེ་ན། གང་གིས་ཉོན་མོངས་པ་སྤོང་བའོ། །ཞེས་སོ། །དེ་ཡང་སྦྱོར་ལམ་གྱི་དུས་ན་ལམ་དེའི་ངོ་བོ་ཐོབ་ཕན་ཆད་
སྒྲིབ་པ་ཐམས་ཅད་ཀྱིས་ཚུར་མི་ཕྱེད་ཅིང་། ཕར་སྒྲིབ་པ་ཐམས་ཅད་བཤིག་པར་བྱེད་པའི་དོན་ཏེ། བར་ཆད་མེད་ལམ་
གྱིས་བསྡུས་པའི་རྡོ་རྗེ་ལྟ་བུའི་ཏིང་ངེ་འཛིན་ནི་རྒྱུན་མཐའི་ཡེ་ཤེས་ཉིད་དེ། སྐད་ཅིག་ཕྱི་མ་ལ་མི་སློབ་ལམ་འབྱུང་བའི་
ཕྱིར་རོ། །དེ་བས་ན་ཏིང་ངེ་འཛིན་དེ་དག་ལ་བརྟེན་ནས་བྱང་ཆུབ་བླ་ན་མེད་པ་ཉིད་ཐོབ་པའི་ཕྱིར་ན། ཤེས་བྱ་ཐམས་
ཅད་ཀྱི་སྤྱིའི་མཚན་ཉིད་དེ་བཞིན་ཉིད་དམིགས་ཀྱི་བསམ་གཏན་རྣམ་པར་མི་རྟོག་པ་ཉིད་དང་རོ་གཅིག་པ་ཉིད་བསྒྲུབ་
པར་བྱའོ། །དེ་ནས་ཐུན་མཚམས་ལ་བབ་པ་ན་སྐྱིལ་མོ་ཀྲུང་བཤིག་སྟེ། ཕྱོགས་བཅུའི་སངས་རྒྱས་དང་བྱང་ཆུབ་སེམས་་
དཔའ་ཐམས་ཅད་ལ་དམིགས་ཏེ་ཕྱག་འཚལ་ཞིང་ཡན་ལག་བདུན་པ་བྱས་པ་ལ་ཕལ་པོ་ཆེ་ལས་འབྱུང་བའི་བྱང་ཆུབ་་
སེམས་དཔའ་ཀུན་ཏུ་བཟང་པོའི་སྤྱོད་པ་སྨོན་ལམ་དུ་གདབ་ཅིང་། དེ་ཉིད་ལས། ཐབས་དང་ཤེས་རབ་ཏིང་ངེ་འཛིན་
རྣམ་ཐར་དང་། ཡོན་ཏན་ཀུན་གྱི་མི་ཟད་མཛོད་དུ་གྱུར། ཞེས་པའི་དོན་བསྒྲུབ་པ་ལའང་དམིགས་པར་བྱའོ། །རྗེས་ཐོབ་
ཐམས་ཅད་དུ་སྦྱིན་པ་ལ་སོགས་བསོད་ནམས་ཀྱི་ཚོགས་གསུམ་དང་། མཉམ་བཞག་ཏུ་བསམ་གཏན་གྱི་ངོ་བོ་ཞི་གནས་
དང༌། ཤེས་རབ་ཀྱི་ངོ་བོ་ལྷག་མཐོང་གིས་ཡེ་ཤེས་ཀྱི་ཚོགས་བསྒྲུབ་པ་གཉིས་ཀའི་ཆིངས་སུ་བརྩོན་འགྲུས་ཀྱི་ཕ་རོལ་ཏུ་་
ཕྱིན་པ་བཅིངས་ན། བསམ་གཏན་དེས་རྣམ་པ་ཐམས་ཅད་ཀྱི་མཆོག་དང་ལྡན་པའི་སྟོང་པ་ཉིད་མངོན་པར་བསྒྲུབ་པ་་
ཡིན་ཏེ། འཕགས་པ་གཙུག་ན་རིན་པོ་ཆེའི་མདོ་ལས། དེ་བྱམས་པའི་གོ་ཆ་བགོས་ཤིང་སྙིང་རྗེ་ཆེན་པོའི་གནས་ནས་་་་
རྣམ་པ་ཐམས་ཅད་ཀྱི་མཆོག་དང་ལྡན་པའི་སྟོང་པ་ཉིད་མངོན་པར་བསྒྲུབ་པ་ཡིན་ཏེ། འཕགས་པ་གཙུག་ན་རིན་པོ་་་་
ཆེའི་མདོ་ལས། དེ་བྱམས་པའི་གོ་ཆ་བགོས་ཤིང་སྙིང་རྗེ་ཆེན་པོའི་གནས་ནས་རྣམ་པ་ཐམས་ཅད་ཀྱི་མཆོག་དང་ལྡན་་་་་
པའི་སྟོང་པ་ཉིད་མངོན་པར་བསྒྲུབ་པའི་བསམ་གཏན་བྱེད་དོ། །དེ་ལ་རྣམ་པ་ཐམས་ཅད་ཀྱི་མཆོག་དང་ལྡན་པའི་སྟོང་
པ་ཉིད་གང་ཞེ་ན། གང་སྦྱིན་པ་དང་མ་བྲལ་བ། ཚུལ་ཁྲིམས་དང་མ་བྲལ་བ། བཟོད་པ་དང་མ་བྲལ་བ། བརྩོན་འགྲུས་་་
དང་མ་བྲལ་བ༑ བསམ་གཏན་དང་མ་བྲལ་བ། ཤེས་རབ་དང་མ་བྲལ་བ། ཐབས་དང་མ་བྲལ་བ། ཞེས་པ་ལ་སོགས་རྒྱུ་་་
ཆེར་བཀའ་སྩལ་ཏོ། །ཞེས་སོ། །དེ་ལྟར་ཀུན་མཁྱེན་ཆོས་ཀྱི་རྒྱལ་པོས་འགྲེལ་ཆེན་པདྨ་དཀར་པོ་དང་། ཀུན་མཁྱེན་་་་་་
330



འཇིགས་མེད་གླིང་པས་བདེན་པ་གཉིས་ཀྱི་ཤིང་རྟ་ཏེ། གཞུང་ལུགས་རྣམ་པ་གཉིས་ལས་བྱང་སེམས་ལམ་གྱི་ཉམས་ལེན་
སྦྱོར་བའི་རང་བཞིན་ལ། རྣམ་ཤེས་ལ་མི་རྟེན་ཡེ་ཤེས་ལ་རྟེན་པའི་དབང་དུ་མཛད་ནས་འོད་གསལ་སྤྲོས་བྲལ་ཆེན་པོ་་་
རང་བྱུང་མཉམ་པ་ཉིད་ཀྱི་ཡེ་ཤེས་ཐ་མལ་པ་ཁམས་གསུམ་པའི་ཆས་བསྡུས་པའི་སེམས་དང་སེམས་བྱུང་བཟུང་འཛིན་
རྟོག་པའི་དྲ་བའི་ཆས་མ་བསླད་པ་སངས་རྒྱས་ཉིད་ཀྱི་དགོངས་པ་ཉིད་ཀྱིས་བཀྲལ་བ་ལྟ་བུ་རྣམས་འདིར་ཡིག་ཚོགས་་
ལ་མ་འཛེམ་པར་རྒྱ་ཆེར་བཀོད་པ་ཡིན་ལ། དེ་ལ་སྤྱིར་ཡང་ཕར་ཕྱིན་འཆད་པའི་སྐབས། བོད་སྟོན་མང་ཆེ་བས། མཐོང་
ལམ་དང་། སྒོམ་ལམ་དང་། མི་སློབ་ལམ་སོགས་ཀྱི་རྣམ་བཞག་དང་། དེ་ཡི་མཐའ་དཔྱད་པའི་སྐབས། སེམས་དང་སེམས་
བྱུང་གི་རང་བཞིན་ཅན་གྱི་འཕགས་ལམ་གྱི་རྣམ་བཞག་མང་པོ་མཛད་པ་ནི་གདུལ་བྱ་ཁ་དྲང་བའི་ཕྱིར་ཡིན་ནམ་སྙམ་
སྟེ། དེ་བཞིན་གཤེགས་པ་དང་རྗེ་བཙུན་གྱི་དགོངས་པ་ནི། ཀུན་མཁྱེན་ཡབ་སྲས་ཀྱི་གསུང་རབ་ལས། མཐོང་ལམ། སྒོམ་
ལམ་སོགས་འཕགས་པའི་མངོན་རྟོགས་གང་ཡང་སོ་སོ་རང་རིག་པའི་ཡེ་ཤེས། འདུས་བྱས་སེམས་དང་སེམས་བྱུང་གི་
ཆས་མ་བསླད་པའི་བདག་ཉིད་དུ་གཏན་ལ་དབབ་པར་མཛད་དེ་རྒྱལ་བའི་ཡུམ་གྱི་དགོངས་པ་མཐར་ཐུག་པ་ཉིད་མ་་
དཀྱོག་ཐད་དྲང་དུ་གསལ་བར་མཛད་པའོ། །དེ་དག་གི་རྣམ་བཞག་རྒྱས་པར་ཤེས་འདོད་ན། ཀུན་མཁྱེན་བླ་མའི་གསུང་
རབ་མཛོད་ཆེན་བདུན། ཤིང་རྟའི་ཆོས་ཀྱི་རྣམ་གྲངས་བཅོ་ལྔ། ཀུན་མཁྱེན་འཇིགས་མེད་གླིང་པའི་ཤིང་རྟ་རྣམ་གཉིས།
མི་ཕམ་འཇམ་པའི་དབྱངས་ཀྱི་གཉུག་སེམས་སྐོར་གསུམ་སོགས་ལས་རྟོགས་པར་བྱ་བ་ཁོ་ནའོ། །དེང་སང་ནི་རང་་་་་་
གཞན་གྱི་ཕྱོགས་གང་ལ་ཡང་ཐོས་བསམ་རྣམས་ཀྱིས་ཕར་ཕྱིན་དང་དབུ་མ་སོགས་འཆད་པའི་ཚེ་བོད་སྟོན་སོ་སོའི་་་་་་
འདོད་བཞེད་ཀྱི་རྣམ་གྲངས་མི་འདྲ་བ་འགའ་ཞིག་རྩི་བསྲུང་ཤེས་པས་མཁས་པར་རློམ་ཞིང་མཁས་པ་གཞན་གི་གཞུང་
ལ་སྐྱོན་ཅི་ཞིག་འདོགས་རྒྱུ་རྙེད་བསམ་པ་ཐོས་བསམ་གྱི་སྙིང་པོར་བྱེད་པ་ལས་ཀུན་མཁྱེན་ཡབ་སྲས་ཀྱི་གསུང་རབ་་་་
ལས་འབྱུང་བའི་ཟབ་མོའི་གནད་འདི་ལྟ་བུ་ལ་ཡོན་ཏན་དང་འཕགས་པའི་སེམས་སུ་བྱེད་པ་དཀོན་མོད་ཀྱི་ཡང་དག་་
པའི་ཤེས་རབ་ཀྱི་མིག་དང་ལྡན་ལ་རྟོན་པ་(མ་ཡིག་ཏུ་མི་གསལ)བཞི་པོ་གཞི་ཕྱིན་ཅི་མ་ལོག་པའི་སྐལ་བར་ལྡན་པའི་་
གང་ཟག་ཡང་འབྱུང་སྲིད་ན་དེ་དག་ལ་ཕན་པའི་འདིར་ཕྱོགས་གཅིག་ཏུ་ཟབ་རྒྱས་ཀྱི་དཀའ་བའི་གནད་རྣམས་བཀོད་
པའོ། །ཡང་། ཁ་བ་ཅན་གྱི་ལྗོངས་འདི་ན་བྱང་སེམས་བདག་ཉིད་ཆེན་པོ་ཨོ་རྒྱན་འཇིགས་མེད་ཆོས་ཀྱི་དབང་པོས་ཀུན་
མཁྱེན་ཡབ་སྲས་ཀྱི་དགོངས་པའི་གནད་རྣམས་ཕྱོགས་གཅིག་ཏུ་བསྡུས་ཏེ། མན་ངག་གི་བསྟན་བཅོས་ཆེན་མོ་མངོན་་་་
པར་རྟོགས་པའི་རྒྱན་གྱི་མངོན་རྟོགས་བརྒྱད་ཡོངས་སུ་རྫོགས་པ་ཉམས་ལེན་ལ་སྦྱར་ཚུལ་རྒྱལ་ཡུམ་ཤེས་རབ་ཀྱི་ཕ་རོལ་
ཏུ་ཕྱིན་མའི་དོན་སངས་རྒྱས་ཉིད་ཀྱི་དགོངས་པ་མཐར་ཐུག་པ་ཟབ་མོ་བརྒྱད་ལྡན་གྱི་ཚུལ་དུ་འོད་གསལ་རྫོགས་པ་་་་
ཆེན་པོའི་མན་ངག་གི་སྒོ་ནས་འཕགས་བོད་གཉིས་ན་འབྱོན་པར་དཀའ་བའི་ལེགས་བཤད་ཀྱི་འོད་སྣང་སྤྲོ་བར་མཛད་
དེ་རྗེ་དེ་ཉིད་ཀྱིས་མཛད་པའི་སྒོམ་རིམ་ལས་རྟོགས་པར་བྱའོ། །གསུམ་པ་ཁྱད་པར་གྱི་ཡན་ལག་ལ། ཐོབ་བྱ་ཡོན་ཏན་གྱི་
ཁྱད་པར། སྤྱང་བྱ་སྐྱོན་གྱི་ཁྱད་པར། ཤེས་བྱ་མཚན་ཉིད་ཀྱི་རབ་དབྱེ། བགྲོད་བྱ་ལམ་གྱི་ཁྱད་པར་དང་བཞི། དང་པོ་ནི།
བདུད་ཀྱི་མཐུ་བཅོམ་སོགས་རྐང་པ་གཉིས། གསུམ་པ་མཚན་ཉིད་ལ། མཚན་མཚོན་གྱི་ངོ་བོ་མདོར་བསྟན་པ་དང་། དེ་
331



ཡི་རབ་དབྱེ་རྒྱས་པར་བཤད་པ་གཉིས། དང་པོ་ནི། གང་གིས་སོགས་རྐང་པ་བཞི། གཉིས་པ་ལ། མཚོན་བྱེད་མཚན་ཉིད་
བཤད་པ་དང་། མཚན་གཞི་ངོ་བོ་ཉིད་མཚན་བཤད་པ་གཉིས། དང་པོ་ལ། ཤེས་རབ་རྟོགས་པའི་རང་བཞིན་ཤེས་་་་་
མཚན་དང་། དེའི་ཁྱད་པར་གྱི་རང་བཞིན་ཁྱད་མཚན། ཐབས་བྱེད་པའི་རང་བཞིན་བྱེད་མཚན་དང་གསུམ། དང་པོ་ལ།
གཞི་ཤེས་ཀྱི་ཤེས་མཚན་དང་། ལམ་ཤེས་ཀྱི་ཤེས་མཚན་དང་། རྣམ་མཁྱེན་གྱི་ཤེས་མཚན་བཤད་པ་དང་གསུམ། དང་པོ་
ལ། སྤྱི་དང་། བྱེ་བྲག་ཁྱད་པར་ཤེས་ཚུལ་གསུམ་ལས། དང་པོ་ནི། དོན་ནི་སོགས་རྐང་པ་གཉིས། གཉིས་པ་བྱེ་བྲག་ལ།
སྤྱིར་སེམས་ཀྱི་དབྱེ་བསྡུ་ཤེས་ཚུལ་དང་། བྱེ་བྲག་སྤང་གཉེན་གྱི་རབ་དབྱེ་ཤེས་ཚུལ་དང་ཁྱད་པར་སེམས་ཀྱི་དམིགས་་་་
རྣམས་ཀྱི་རབ་དབྱེ་ཤེས་ཚུལ་གསུམ་ལས། དང་པོ་ནི། སེམས་སོགས་རྐང་པ་གསུམ། གཉིས་པ་སྤང་གཉེན་གྱི་རབ་དབྱེ་་
ཤེས་ཚུལ་ནི། ཆགས་བཅས་སོགས་རྐང་པ་གཅིག །གསུམ་པ་ཆོས་ཀྱི་ཁྱད་པར་ཆེན་པོ་སོགས་རྐང་པ་ཕྱེད་གསུམ། གསུམ་
པ་ཁྱད་པར་དུ་ཤེས་ཚུལ་ནི། ཤེས་པ་སོགས་རྐང་པ་ཕྱེད་དང་དྲུག །གཉིས་པ་ལམ་ཤེས་ཀྱི་ཤེས་མཚན་ལ། སྤྱི་དང་། བྱེ་་
བྲག །ཁྱད་པར་ཤེས་ཚུལ་གསུམ་ལས། དང་པོ་ནི། སྟོང་ཉིད་སོགས་རྐང་པ་གཉིས། གཉིས་པ་བྱེ་བྲག་ལ། ངོ་བོ་སྟོང་པ་་་
དང༌། རྒྱུ་མཚན་མེད་དང༌། འབྲས་བུ་སྨོན་མེད་ཀྱི་ལམ་བྱེ་བྲག་ཏུ་ཤེས་ཚུལ་གསུམ་ལས། དང་པོ་ནི། སྐྱེ་མེད་སོགས་རྐང་
པ་གཅིག །གཉིས་པ་མཚན་མེད་ནི་ཆོས་ཉིད་སོགས་རྐང་པ་གཅིག །གསུམ་པ་སྨོན་མེད་ནི། འདུ་མི་སོགས་རྐང་པ་གཅིག། །
གསུམ་པ་ཁྱད་པར། རབ་དབྱེ་སོགས་རྐང་པ་གཅིག །དེ་ལྟར་བསྟན་པས་དོན་བསྡུ་བ་ནི། ལམ་ཤེས་སོགས་རྐང་པ་གཉིས།
གསུམ་པ་རྣམ་མཁྱེན་གྱི་ཤེས་མཚན་ལ། སྤྱི་དང་། བྱེ་བྲག །ཁྱད་པར་དུ་ཤེས་ཚུལ་གསུམ་ལས། དང་པོ་ནི། དེ་ནི་སོགས་་
རྐང་པ་ཕྱེད་དང་གཉིས། གཉིས་པ་བྱེ་བྲག་ལ་གསུམ་ལས། དང་པོ་སྐུ་རྫུ་འཕྲུལ་གྱི་ཁྱད་པར་ཤེས་ཚུལ་ནི། གུས་པར་་་་་
སོགས་རྐང་པ་ཕྱེད་དང་གསུམ། གཉིས་པ་ཐུགས་ཀུན་ཏུ་བརྗོད་པའི་ཁྱད་པར་ཤེས་ཚུལ་ནི། ཀུན་ཏུ་སོགས་རྐང་པ་་་་
གཅིག །གསུམ་པ་གསུང་རྗེས་སུ་བསྟན་པའི་ཁྱད་པར་ཤེས་ཚུལ་ནི། མ་མཐོང་སོགས་རྐང་པ་བཞི། གསུམ་པ་ཁྱད་པར་་
གྱི་ཤེས་ཚུལ་ནི། འཇིག་རྟེན་སོགས་རྐང་པ་གཅིག །གཉིས་པ་ཁྱད་མཚན་ལ། ངོ་བོ་མདོར་བསྟན་པ་དང་། རང་བཞིན་་་
རྒྱས་པར་བཤད་པ། དེ་ཡི་གནད་དོན་བསྡུ་བ་གསུམ། དང་པོ་ནི། བསམ་མི་སོགས་རྐང་པ་བཞི། གཉིས་པ་ཁྱད་མཚན་་་
རྒྱས་བཤད་ལ་བཞི་ལས། དང་པོ། སྡུག་བདེན་མཐོང་བའི་ཡེ་ཤེས་ཀྱི་ཁྱད་པར་བཞི་ནི། བསམ་མི་སོགས་རྐང་པ་གཉིས།
གཉིས་པ་ཀུན་འབྱུང་མཐོང་བའི་ཡེ་ཤེས་ཀྱི་ཁྱད་པར་བཞི་ནི། འཕགས་པ་སོགས་རྐང་པ་ཕྱེད་དང་གསུམ། གསུམ་པ་་་
འགོག་པ་མཐོང་བའི་ཡེ་ཤེས་ཀྱི་ཁྱད་པར་བཞི་ནི། བྲི་དང་སོགས་རྐང་པ་ཕྱེད་དང་གསུམ། བཞི་པ་ལམ་བདེན་མཐོང་
བའི་ཡེ་ཤེས་ཀྱི་ཁྱད་པར་ནི། རྟེན་དང་སོགས་རྐང་པ་ཕྱེད་དང་བཞི། གསུམ་པ་དོན་བསྡུ་བ་ནི། གང་གིས་སོགས་རྐང་པ་
གཉིས། གསུམ་པ་བྱེད་མཚན་ལ་གསུམ། གཞི་ཤེས། ལམ་ཤེས། རྣམ་མཁྱེན་སྦྱོར་བའི་བྱེད་མཚན་གསུམ་ལས། དང་པོ་ནི།
ཕག་དང་སོགས་རྐང་པ་གཅིག །གཉིས་པ་ལམ་ཤེས་ལ། ཤེས་རབ་དང་། ཐབས་ཀྱི་བྱེད་པ་གཉིས་ལས། དང་པོ་ནི། མི་་་
རྣམས་སོགས་རྐང་པ་གཉིས། གཉིས་པ་ནི། ཡོངས་འདྲེན་སོགས་རྐང་པ་གསུམ། གསུམ་པ་རྣམ་མཁྱེན་གྱི་སྦྱོར་བའི་བྱེད་
མཚན་ནི། ཐ་མ་སོགས་རྐང་པ་གཅིག །གཉིས་པ་མཚན་བཞི་ངོ་བོ་ཉིད་མཚན་ལ། གཞི་ཤེས་དང་། ལམ་ཤེས་དང་། རྣམ་
332



མཁྱེན་སྦྱོར་བའི་མཚན་གཞིའི་ངོ་བོ་ཉིད་གསུམ་ལས། དང་པོ་ནི། ཉོན་མོངས་སོགས་རྐང་པ་གཉིས་ལྷག །གཉིས་པ་ནི། །
དཀའ་བ་སོགས་རྐང་པ་ཕྱེད་དང་གསུམ། གསུམ་པ་ནི། དམིགས་པ་སོགས་རྐང་པ་བཞི། དེ་ལྟར་བསྟན་པའི་དོན་བསྡུ་
བ་ནི། ངོ་བོ་སོགས་རྐང་པ་གསུམ། དེ་ལ་དཀའ་འགྲེལ་འདིར་ནི་བྱང་སེམས་ལམ་གྱི་ཉམས་ལེན་སྦྱོར་བའི་རང་བཞིན། །
རང་བྱུང་ཡེ་ཤེས་ཆེན་པོ་འོད་ལ་སྤྲོས་པ་དང་བྲལ་བའི་དོན་ཀུན་མཁྱེན་ཡབ་སྲས་ཀྱི་གསུང་རབ་དྲི་མ་མེད་པའི་ལུང་གི་
གནས་ངེས་པ་ཅུང་ཟད་བཀོད་པ་ཡིན་ལ། དེ་ལས་གཞན་དུ་དཀའ་གནད་ཕྲ་བ། རྣམ་པའི་མཐའ་དཔྱད་དང༌། སྦྱོར་བ་
ཉི་ཤུ་པོ་སོ་སོའི་རྣམ་བཞག །སྐྱོན་ཡོན་གྱི་དབྱེ་བསྡུའི་ཁྱད་པར། མཚན་ཉིད་ཀྱི་མཐའ་དཔྱད་སོགས་ནི་ཀུན་མཁྱེན་བླ་་
མ་མི་ཕམ་འཇམ་པའི་དབྱངས་ཀྱི་གསུང་ལས་སྡུད་པ་རྒྱན་སྦྱར་དང་ཕར་ཕྱིན་རྣམ་བཤད། མཁས་དབང་མདོ་སྔགས་་་་
བསྟན་པའི་ཉི་མའི་ཕར་ཕྱིན་ཊིཀྐ་མི་ཕམ་ཞལ་ལུང་རྣམས་ལས་སྔ་འགྱུར་རང་ལུགས་ཚིག་ཉུང་ངུར་ཡང་དོན་ཟབ་ཅིང་
རྒྱུ་ཆེ་བའི་ལམ་ནས་གཏན་ལ་འབེབས་པར་མཛད་པས་དེ་དག་ལས་རྟོགས་པར་བྱ་ཏེ། འདིར་ནི་ཡི་གེ་མང་གྱི་དོགས་་་་
པས་མ་བཀོད་དོ། །བཞི་པ་བསྒྲོད་བྱ་ལམ་གྱི་ཁྱད་པར་ལ། ཐར་པ་ཆ་མཐུན་ཚོགས་ལམ། ངེས་འབྱེད་ཆ་མཐུན་སྦྱོར་ལམ།
རྫོགས་བྱང་ཆ་མཐུན་ཕྱིར་མི་ལྡོག་པའི་ཚོགས་བཤད་པ་གསུམ། དང་པོ་ལ། ངོ་བོ་ཐབས་ཤེས་ཀྱི་ཁྱད་པར་མདོར་བསྟན་
པ། དེ་ཡི་དབྱེ་བའི་ཁྱད་པར་རྒྱས་པར་བཤད་པ། འཕྲོས་དོན་དབང་པོའི་ཁྱད་པར་བསྡུས་ཏེ་བསྟན་པ་གསུམ། དང་པོ་
ནི། མཚན་མེད་སོགས་རྐང་པ་བཞི། གཉིས་པ་དབྱེ་བ་རྒྱས་བཤད་ནི། སངས་རྒྱས་སོགས་རྐང་པ་དྲུག །གསུམ་པ་དབང་
པོའི་ཁྱད་པར་གྱིས་དོན་བསྡུ་བ་ནི། རྫོགས་པའི་སོགས་རྐང་པ་གཉིས། སྐབས་འདིར་ཐར་པ་ཆ་མཐུན་ཚོགས་ལམ་གྱི་་་
མཐའ་དཔྱད་པ་ལ། ཀུན་མཁྱེན་ཆོས་ཀྱི་རྒྱལ་པོ་ཀློང་ཆེན་རབ་འབྱམས་བཟང་པོའི་གསུང་རབ་ལས་ཇི་ལྟར་འབྱུང་བ་་
དང༌། རིང་ལུགས་པ་ཆེན་པོ་རྣམས་ཀྱིས་དེ་ཡི་དགོངས་པ་ཕྱིན་ཅི་མ་ལོག་པ་གཏན་ལ་དབབ་པའི་ཚུལ་ལོ། །དང་པོ་ལ་
གསུམ། གྲུབ་པའི་མཐའ་རིན་པོ་ཆེ་དང་ངེས་དོན་ཤིང་རྟ་ཆེན་མོ་དང་། སྒྱུ་མ་ལ་གསེའི་འགྲེལ་པ་ཤིང་རྟ་བཟང་པོ་ལས་
སོ། །དང་པོ་ནི། བསྟན་བཅོས་ཆེན་མོ་དེ་ལས། རྟེན་དང་རང་བཞིན་གཉིས་ལས། རྟེན་ནི་ཐེག་ཆེན་གྱི་སེམས་བསྐྱེད་་་་་
གསར་དུ་སྐྱེས་པའི་རྟེན་གང་ཡིན་པ་དེའོ། །དེའང་ཐེག་ཆེན་སེམས་བསྐྱེད་དང་པོར་ཐོབ་ནས་ཚོགས་ལམ་ཆུང་ངུར་་་་
འཇུག་ནུས་པ་ཡིན་ནོ། །རང་གཞིན་ལ་རྒྱུ། འབྲས་བུ། ངོ་བོ་གསུམ་ལས། རྒྱུ་ནི་རང་བཞིན་དུ་གནས་པའི་རིགས་ཐེག་་་་
ཆེན་ལ་ཐོས་བསམ་བྱས་པས་སད་པའོ། །འབྲས་བུ་ནི་སྦྱོར་མཐོང་སྒོམ་གསུམ་མི་སློབ་ལམ་དང་བཞིའོ། །ངོ་བོ་ལ་མཚན་
ཉིད། མཚན་གཞི། རབ་ཏུ་དབྱེ་བ། ཁྱད་པར་གྱི་ཆོས་དང་བཞི་ལས། དང་པོ་ནི་ཐེག་ཆེན་ལ་དང་པོ་ཞུགས་ནས་ཐེག་་་་
ཆེན་མ་བསྐྱེད་ཀྱི་བར་ཐེག་ཆེན་སེམས་བསྐྱེད་དང་མ་བྲལ་བའི་དགེ་བ་མཚན་གཞི། ཐེག་ཆེན་ཚོགས་ལམ་གྱི་ཐ་སྙད་བྱ་
རུང་དུ་མཚོན། སངས་རྒྱས་ཐོབ་བྱེད་ཀྱི་དགེ་བ་ལས་དང་པོ་པས་བསྡུས་པ། གང་ཞིག་ཐེག་ཆེན་གྱི་དྲོད་སོགས་ཉིས་་་་་
འབྱེད་ཆ་མཐུན་གྱི་སྐད་ཅིག་དང་པོ་ཤེས་རྒྱུད་ལ་སྐྱེ་བའི་རྒྱུར་གྱུར་པ་དེ་འགྲེལ་ཆུང་ལས། ཐར་པའི་ཆ་དང་མཐུན་པ་
སྐྱེས་པའི་སྤྲོ་བ་ཅན་ལ་ངེས་པར་འབྱེད་པའི་ཆ་དང་མཐུན་པ་འབྱུང་བས་སོ། །ཞེས་སོ། །མཚན་གཞི་ནི་ཐེག་ཆེན་ལ་་་་་
དང་པོ་ཞུགས་པ་ནས་ཐེག་ཆེན་གྱི་སྦྱོར་ལམ་མ་སྐྱེས་བར་གྱི་རྫོགས་པའི་བྱང་ཆུབ་འདོད་པས་ཀུན་ནས་བསླང་བའི་་་་
333



ཚུལ་ཁྲིམས་དང་། དབང་པོའི་སྒོ་སྡོམ་པ་དང༌། ཟས་ཀྱི་ཚོད་ཤེས་པ་དང་། ནམ་གྱི་ཆ་སྟོད་དང་ཆ་སྨད་ལ་མི་ཉལ་བར་་
རྣལ་འབྱོར་ལ་བརྩོན་པ་དང་། བླང་དོར་གྱི་བྱ་བ་ཤེས་བཞིན་དུ་གནས་པས་དགའ་བ་དང་། དགེ་བ་ལ་མི་འགྱོད་པ་་་་
དང་། སྤྲོ་བ་དང་དད་པ་དང༌། མོས་པ་ལ་སོགས་པ་ཐར་པའི་རྒྱུར་གྱུར་པའི་དགེ་བ་གཞན་དང་། ཐོས་པ་དང་བསམ་པ་
དང་། སྒོམ་པ་ལས་བྱུང་བའི་ཤེས་རབ་ཀྱིས་བསྡུས་པ། སྦྱོར་ལམ་སྐྱེ་བའི་འོས་སུ་གྱུར་པ་རྣམས་སོ། །དབྱེ་ན་ཚོགས་ལམ་
ཆུང་ངུ་། འབྲིང༌། ཆེན་པོ་གསུམ་མོ། །ཆུང་ངུ་ནི། སངས་རྒྱས་ཐོབ་པའི་རྒྱུ་བསྐལ་པ་གྲངས་མེད་གསུམ་གྱི་འགོ་བརྩམ་པ་
ལ་ཞུགས་པ། དྲན་པ་ཉེར་བཞག་བཞི་སྒོམ་པའི་དུས་སྦྱོར་ལམ་སྐྱེ་བའི་དུས་མ་ངེས་པའོ། །དེའང་ཐེག་བསྡུས་ལས།
བཟང་དང་སྨོན་པའི་སྟོབས་ཅན་དག །སེམས་བརྟན་ཁྱད་པར་འགྲོ་བ་ཡིས། །བྱང་ཆུབ་སེམས་དཔའ་གྲངས་མེད་གསུམ། །
།ཀུན་ཏུ་བརྩོན་པར་མཛད་ཅེས་བརྗོད། །ཅེས་སོ། །འབྲིང་ནི་ཡང་དག་སྤོང་བ་བཞི་བསྒོམ་པའི་དུས་སྦྱོར་ལམ་ཚེ་ཕྱི་མ་་
ཕན་ཆེད་ཀྱི་སྐྱེ་དུས་ངེས་པའོ། །ཆེན་པོ་ནི་རྫུ་འཕྲུལ་གྱི་རྐང་པ་བཞི་བསྒོམ་པའི་དུས་སྦྱོར་ལམ་ཚེ་དེ་ཉིད་ལ་སྐྱེ་བར་ངེས་
པའོ། །ཁྱད་པར་གྱི་ཆོས་ལྔ་ལས། གཉེན་པོའི་ཁྱད་པར་ནི་ཟག་བཅས་ཀྱི་འདུ་བྱེད་རྣམས་ལ་ཉེས་དམིགས་སུ་ལྟ་བ་རྣམ་
པར་སུན་འབྱིན་པའི་གཉེན་པོའོ། །སྤངས་ཡངས་པའི་ཁྱད་པར་ནི་ཟག་བཅས་ཀྱི་འདུ་བྱེད་ལ་སྐྱོན་དུ་མཐོང་བས་་་་
མངོན་པར་ཞེན་པ་སྤངས་པའོ། །རྟོགས་པའི་ཁྱད་པར་ནི། བདག་མེད་གཉིས་ཐོས་བསམ་གྱི་ཤེས་རབ་ཀྱིས། དོན་སྤྱིའི་་
ཚུལ་གྱིས་རྟོགས་པ་ཤས་ཆེ་ཞིང་སྒོམ་བྱུང་གི་རྟོགས་པའང་ཡོད་དེ་ཀུན་ལས་བཏུས་ལས་སྒོམ་པ་ལས་བྱུང་བའི་ཤེས་་་་་
རབ་ཀྱང་རུང་སྟེ་ཞེས་སོ། །ཡོན་ཏན་གྱི་ཁྱད་པར་ནི་སེམས་ལས་སུ་རུང་བས་བྱང་ཆུབ་ཀྱི་ལམ་སྣ་ཟིན་པ་དང༌། ཏིང་ངེ་
འཛིན་ཞི་གནས་དང་ལྷག་མཐོང་ལ། བློ་གནས་པ་ལ་སོགས་པའོ། །དེའི་མཐུས་སྤྱན་དང་མངོན་ཤེས་ལ་སོགས་པ་འཐོབ་
ཅིང་། སངས་རྒྱས་སྤྲུལ་པའི་སྐུ་ལས་གདམས་ངག་ཐོས་པར་བཤད་དེ། མདོ་སྡེ་རྒྱན་ལས། དེ་ཚེ་ཆོས་ཀྱི་རྒྱུན་ལས་ནི། །
སངས་རྒྱས་རྣམས་ལ་ཞི་གནས་དང་། །ཡེ་ཤེས་ཡངས་པ་ཐོབ་པའི་ཕྱིར། །འཇིག་རྟེན་ཁམས་ནི་རྣམས་སུ་འགྲོ། །དེར་ནི་
ཚོགས་རྣམས་རྫོགས་བྱེད་ཅིང་། །གདམས་ངག་རྒྱ་ཆེན་ཐོབ་པར་འགྱུར། །ཞེས་སོ། །བསྒོམ་བྱའི་གདམས་ངག་གི་ཁྱད་་་་
པར་ལ་སྤྱི་དང་བྱེ་བྲག་གཉིས་ལས། དང་པོ་སྤྱིའི་དབང་དུ་བྱས་ཏེ་ཚོགས་ལམ་གསུམ་ཀར་ལུས་ངག་གི་འཇུག་ལྡོག་ལ་་་
དམིགས་པའི་ཚུལ་ཁྲིམས་དང་། གསུང་རབ་ཀྱི་ཚིག་དོན་ལ་དམིགས་པའི་ཐོས་བསམ་སྒོམ་གསུམ་གྱི་ཤེས་རབ་དང་ཆོས་
ཀྱི་ཕྱག་རྒྱ་བཞི་དང་། ཐར་པ་ཆ་མཐུན་ལྔ་དང་། སངས་རྒྱས་དང་། ཆོས་དང་། དགེ་འདུན་དང་། ཚུལ་ཁྲིམས་དང༌།
གཏོང་བ་དང་། ལུང་དང་། འཆི་བ་དང་། སྐྱེ་བ་དང་། དབུགས་ཕྱིང་དུ་རྒྱུ་བ་རྣམས་རྗེས་སུ་དྲན་པའོ། །ཕྱག་རྒྱ་བཞིའི་
བསྒོམ་ཚུལ་ནི་སེམས་བསྐྱེད་ནས། འདུས་བྱས་ཐམས་ཅད་མི་རྟག་པ་དང་། ཟག་པ་དང་བཅས་པའི་རང་བཞིན་འཁོར་
བ་སྡུག་བསྔལ་དང་ཆོས་ཐམས་ཅད་བདག་མེད་པ་དང་། མྱ་ངན་ལས་འདས་པ་ཞི་བར་བསྒོམ་པའི་རྗེས་ལ་བསྔོ་བ་བྱེད་
པའོ། །དེ་བཞིན་དུ་རང་གཞན་གྱི་ཚེ་མི་རྟག་པས་འཆི་བ་རྗེས་སུ་དྲན་པ་བསྒོམ་པ་དང་། ལུས་མི་གཙང་བའི་འདུ་ཤེས་
དགུ་དང་། སྐྱེས་བུ་ཆེན་པོའི་རྣམ་རྟོག་བརྒྱད་དང་། སྤྱོད་ཡུལ་ཡོངས་སུ་དག་པ་རྣམས་བསྒོམ་པར་བྱའོ། །དེ་ལ་སྤྱོད་པ་
རྣམས་སྦྱོང་བའི་ཆོས་ནི་དུག་གསུམ་སྤྱིའི་གཉེན་པོར་བསྒོམ་པ་སྟེ། འདོད་ཆགས་ཤས་ཆེ་མི་གཙང་བ་ཤ་ཚིལ་དང་།
334



པགས་པ་ཀེང་རུས་བལྟ་བས་རྣམ་པར་བཟློག །བྱམས་དང་སྙིང་རྗེའི་ཆུས་གདབ་ཞེ་སྡང་ལ། །གཏི་མུག་ལ་རྟེན་འབྲེལ་
ལམ་གྱིས་སོ། །ཞེས་སོ། །མི་གཙང་བའི་འདུ་ཤེས་དགུ་ནི། རོ་རྣམ་པར་བམ་པ་དང་། འབུས་གཞིག་པ་དང་། དམར་བ་་་
དང༌། སྔོ་བ་དང་། གནག་པ་དང༌། ཟོས་པ་དང༌། འཐོར་བ་དང་། འཚིག་པ་དང་། རུལ་བའི་འདུ་ཤེས་བསྒོམ་པའོ། །
སྐྱེས་བུ་ཆེན་པོའི་རྣམ་རྟོག་བརྒྱད་ནི། བདག་གིས་ནམ་ཞིག་སེམས་ཅན་གྱི་སྡུག་བསྔལ་སེལ་ནུས་སྙམ་པ་དང་། ནམ་་་་
ཞིག་དབུལ་བས་ཉེན་པའི་སེམས་ཅན་རྣམས་འབྱོར་པ་ཆེན་པོ་ལ་འཇོག་ནུས་སྙམ་པ་དང༌། ནམ་ཞིག་ཤ་ཁྲག་དང་་་་
བཅས་པའི་ལུས་འདིས་སེམས་ཅན་གྱི་དོན་བྱེད་ནུས་སྙམ་པ་དང་། ནམ་ཞིག་དམྱལ་བར་ཡུན་རིང་དུ་གནས་ནས་ཀྱང་
སེམས་ཅན་གྱི་དོན་བྱེད་ནུས་སྙམ་པ་དང་། ནམ་ཞིག་འཇིག་རྟེན་དང་འཇིག་རྟེན་ལས་འདས་པའི་འབྱོར་བ་ཆེན་པོས་
སེམས་ཅན་གྱི་རེ་བ་རྫོགས་པར་བྱེད་ནུས་སྙམ་པ་དང་། ནམ་ཞིག་སངས་རྒྱས་སུ་གྱུར་ནས་སེམས་ཅན་གྱི་སྡུག་བསྔལ་་་
ངེས་པར་འབྱིན་ནུས་སྙམ་པ་དང༌། སེམས་ཅན་ལ་མི་ཕན་པའི་སྐྱེ་བ་དང་དོན་དམ་པའི་རོ་ལ་གཅིག་ཏུ་སྤྱོད་པ་དང་།
སྐྱེ་བོ་ཐམས་ཅད་ཚིམ་པར་མི་བྱེད་པའི་ཚིག་དང་། གཞན་ལ་མི་ཕན་པའི་འཚོ་བ་དང་ལུས་དང་ཤེས་རབ་ནོར་དང་་་་
དབང་ཕྱུག་དང་ལྡན་པ་དང་། གཞན་ལ་གནོད་པར་བྱེད་པ་ལ་དགའ་བར་ཚེ་རབས་ཐམས་ཅད་དུ་མ་གྱུར་ཅིག་སྙམ་པ་
དང༌། སེམས་ཅན་གྱི་སྡིག་པའི་འབྲས་བུ་བདག་ལ་སྨིན་ཅིང་བདག་གི་དགེ་བའི་འབྲས་བུ་དེ་དག་ལ་སྨིན་པར་གྱུར་ཅིག་
སྙམ་དུ་སེམས་པ་ཡིན་ནོ་ཞེས་གཞུང་འགྲེལ་ལས་བཤད་པ་ལྟར་རོ། །སྤྱོད་ཡུལ་ཡོངས་སུ་དག་པ་ནི། མདོ་སྡེ་རྒྱན་ལས།
རྒྱལ་སྲས་སྤྱོད་ཚེ་ཇི་ལྟ་ཇི་ལྟ་བུར། །དབང་པོའི་འདུ་ཤེས་སྣ་ཚོགས་འཇུག་གྱུར་པ། །དེ་ལྟ་དེ་ལྟར་རིགས་ཤིང་མཐུན་་་་་
ཚིག་གིས། །སེམས་ཅན་ཕན་ཕྱིར་དེ་མངོན་འདུ་བྱེད་དོ། །ཞེས་པའི་དོན་ནི། ཕལ་པོ་ཆེའི་སྤྱོད་ཡུལ་ཡོངས་སུ་དག་པ་་་་
བཞིན་ཤེས་པར་བྱ་སྟེ། བྱང་ཆུབ་སེམས་དཔའ་ཁང་པའི་ནང་དུ་འཇུག་པའི་ཚེ་སེམས་ཅན་ཐམས་ཅད་ཀྱི་ཐར་པའི་་་་
གྲོང་ཁྱེར་ཐོབ་པར་གྱུར་ཅིག་ཅེས་སེམས་བསྐྱེད་དོ་ཞེས་པ་སྦྱར་ཏེ། ཉལ་བའི་ཚེ་སངས་རྒྱས་སྐུ་ཐོབ་པར། རྨི་ལམ་རྨིས་
ན་ཆོས་ཐམས་ཅད་རྨི་ལམ་ལྟར་རྟོགས་པ། གཉིད་སད་ཙམ་ན་མ་རིག་པ་ལས་སད་པར། ལྡང་བ་ན་སངས་རྒྱས་ཀྱི་་་་་
གཟུགས་སྐུ་ཐོབ་པར། གོས་གྱོན་ན་ངོ་ཚ་དང་ཁྲེལ་ཡོད་ཀྱི་གོས་གྱོན་པར། སྐེ་རགས་འཆིང་བ་ན་དགེ་བའི་རྩ་བ་ཟུང་དུ་
འགྲེལ་བར། སྟན་ལ་འདུག་པ་ནི་རྟེན་འབྲེལ་སྟན་ཐོབ་པར་གྱུར་ཅིག་སྙམ་དུ་སེམས་བསྐྱེད་དོ་ཞེས་པ་ལ་སོགས་པ་་་་
གསུངས་བཞིན་ཉམས་སུ་བླང་ངོ་། །དབུགས་ཕྱིང་དུ་རྒྱུ་བ་ནི་ཏིང་ངེ་འཛིན་བསྒྲུབ་པའི་སྔོན་རོལ་པའི་ཐབས་རྣམ་རྟོག་
འདུལ་བ་སྟེ། ཁ་དང་སྣའི་རླུང་མདའ་གང་དུ་ཕར་སོང་ཚུར་འོང་བའི་ཁུག་པ་ལ་སེམས་བཟུང་བས་རྟོག་པ་འདུལ་བ་
དང་། བྱང་ཆུབ་ཀྱི་སེམས་ཀུན་རྫོབ་པ་བྱམས་སོགས་ཚད་མེད་བཞི་དང་། དོན་དམ་པ་སྟོང་པ་ཉིད་ཀྱི་ངང་ལ་དྲན་་་་་་
བསམ་འཕྲོ་འདུ་མེད་པར་བྱེད་དོ། །སྤྱོད་འཇུག་ལས། རྣམ་རྟོག་ཉེ་བར་ཞི་བ་དང་། །བྱང་ཆུབ་སེམས་ནི་བསྒོམ་པར་བྱ། །
ཞེས་སོ། །གཉིས་པ་བྱེ་བྲག་ཏུ་བསྒོམ་པའི་ཚུལ་གསུམ་ལས། ཚོགས་ལམ་ཆུང་ངུར་དྲན་པ་ཉེར་བཞག་བཞི། བསྒོམ་པའི་
དང་པོ་ལུས་དྲན་པ་ཉེར་བཞག་ནི། མཉམ་བཞག་ཏུ་ནམ་མཁའ་ལྟར་བསྒོམ་ཞིང་། རྗེས་ཐོབ་ཏུ་མི་གཙང་བ་དང་། སྒྱུ་
མ་ལྟ་བུ་ལ་སོགས་པར་བསྒོམ་མོ། །ཚོར་བ་དྲན་པ་ཉེར་བཞག་ལའང་མཉམ་བཞག་ཏུ་མ་སྐྱེས་དང་། རྗེས་ཐོབ་ཏུ་གང་།
335



ཅི་ཚེར་ཡང་སྡུག་བསྔལ་དང་། ཆུ་ཤིང་ལྟར་སྙིང་པོ་མེད་པར་བསྒོམ་མོ། །སེམས་ལའང་མཉམ་བཞག་ཏུ་རང་བཞིན་་་་་
གྱིས་སྟོང་པ་དང་། རྗེས་ཐོབ་ཏུ་མི་འགག་ལ་མི་གནས་པར་བསྒོམ་མོ། །ཆོས་ལའང་མཉམ་བཞག་ཏུ་མཉམ་པ་ཉིད་དང་།
རྗེས་ཐོབ་ཏུ་སྒྱུ་མའི་དཔེ་བརྒྱད་ལ་སོགས་པ་བསྒོམ་པར་བྱའོ། །དེའང་ཚོགས་ལམ་ཆུང་ངུར་དྲན་པ་ཉེར་བཞག་བཞི་་་
བསྒོམས་པས་མཐོང་ལམ་གྱི་བདེན་པ་བདེན་པ་བཞི་ལ་འཇུག་གོ །འདི་ལྟར་ལས་དང་པོས་ལུས་སྡུག་བསྔལ་དུ་ཤེས་་་་
པས་སྡུག་བསྔལ་ཤེས་པ་ལ་འཇུག་གོ །གཉིས་པས་ཚེར་བ་སྡུག་བསྔལ་དུ་ཤེས་པས་ཀུན་འབྱུང་སྤོང་བ་ལ་འཇུག་གོ །
སེམས་པས་མི་རྟག་པར་བསྒོམས་པས་རྟག་འཛིན་འགགས་པའི་འགོག་པ་མངོན་དུ་བྱེད་པ་ལ་འཇུག་གོ །ཆོས་བདག་་་་
མེད་པར་བསྒོམས་པས་བདག་ཏུ་ཞེན་པ་ལོག་ནས་ལམ་བསྒོམས་པ་ལ་འཇུག་སྟེ། དབུ་མཐའ་ལས། གནས་ངན་ལེན་་་་
ཕྱིར་སྲིད་རྒྱུའི་ཕྱིར། །གཞི་ཡི་ཕྱིར་དང་མ་རྨོངས་ཕྱིར། །བདེན་པ་བཞི་ལ་འཇུག་བྱ་བ། །དྲན་པ་ཉེ་བར་གཞག་པ་བསྒོམ།།
ཞེས་སོ། །ཚོགས་ལམ་འབྲིང་དུ་མི་དགེའི་ཆོས་རྣམས་མ་སྐྱེས་པ་མི་བསྐྱེད་། སྐྱེས་པ་རྒྱུན་གཅད་པའི་ཕྱིར་དང་། དགེ་་་
བའི་ཆོས་རྣམས་མ་སྐྱེས་པ་བསྐྱེད། སྐྱེས་པ་གོང་དུ་སྤེལ་བའི་ཕྱིར། བརྩོན་པར་བྱེད་ཅིང་གཉེན་པོ་བདག་མེད་པ་དང་།
སྒྱུ་མའི་རྨི་ལམ་ལ་སོགས་པ་སྒོམ་པར་བྱེད་དོ། །དེ་ཉིད་ལས། མི་མཐུན་ཕྱོགས་དང་གཉེན་པོ་རྣམས། །རྣམ་པ་ཐམས་་་
ཅད་ཡོངས་ཤེས་ནས། །མི་དགེ་སྤང་ཕྱིར་བརྩོན་འགྲུས་ནི། །རྣམ་པ་བཞི་དག་རབ་ཏུ་འབྱུང་། །ཞེས་སོ། །ཚོགས་ལམ་ཆེན་
པོར་རྫུ་འཕྲུལ་གི་རྐང་པ་བཞི་བསྒོམ་པ་ཡང་། ནང་དུ་སེམས་རྩེ་གཅིག་པའི་ཏིང་ངེ་འཛིན་ཞི་ལྷག་ཟུང་འབྲེལ་་་་་
བསྒོམས་པས་སྤྱན་དང་མངོན་ཤེས་དང་རྫུ་འཕྲུལ་ལ་སོགས་པའི་འདོད་དོན་འགྲུབ་པ་སྟེ། དབུས་མཐའ་ལས། དེ་་་་་
གནས་ལས་སུ་རུང་བ་ཉིད། །དོན་རྣམས་ཐམས་ཅད་འབྱོར་བར་འགྱུར། །ཅེས་སོ། །སྐབས་འདིར་རྫུ་འཕྲུལ་ལ་སོགས་པ་
བསམ་གཏན་གྱི་སེམས་ལས་སུ་རུང་སྟོབས་ཀྱིས་འགྲུབ་པའི་ཕྱིར་རྫུ་འཕྲུལ་གྱི་རྐང་པ་ཞེས་བྱའོ། །དེའང་འདུན་པ།
བརྩོན་འགྲུས། སེམས། དཔྱོད་པའི་ཏིང་ངེ་འཛིན་བཞིའོ། །འདི་ལྟར་དང་པོར་དམིགས་རྟེན་གཅིག་ལ་ཡིད་བསྡུས་ནས་
ལྷན་ནེ་བཞག་དུས། རྣམ་རྟོག་འཕྲོ་ན་དེ་མ་ཐག་མ་འབྱམས་པར་དམིགས་རྟེན་ལ་སེམས་རྩེ་གཅིག་ཏུ་བསྡུས་ལ། ཡང་་
ཡང་དེ་ལྟར་བསྒོམས་པ་སྟེ། མདོ་སྡེ་རྒྱན་ལས། དམིགས་པ་ཉིད་ལ་སེམས་གཏད་ནས། །དེ་རྒྱུན་རྣམ་པར་གཡེང་མི་བྱ། །
རྣམ་གཡེང་མྱུར་དུ་རྟོགས་བྱས་ནས། །སླར་ཡང་དེ་ལ་བླན་པར་བྱ། །ཞེས་སོ། །གཉིས་པ་ནི། ངེས་དོན་ཤིང་རྟ་ཆེན་མོ་་་
ལས་ཚོགས་ཀྱི་ལམ་ནི་ཐེག་ཆེན་བྱང་ཆུབ་མཆོག་ཏུ་སེམས་བསྐྱེད་དེ་ལམ་དང་པོ་བསྒོམ་པ་ནས་བཟུང་སྟེ་དྲོད་རྒྱུད་ལ་
མ་སྐྱེས་ཀྱི་བར་གྱི་ཐོས་བསམ་སྒོམ་གསུམ་ལ་སོགས་པའི་རྟོགས་པ་དང་ཏིང་ངེ་འཛིན་དགེ་བའི་ཚོགས་དང་བཅས་པའི་
རང་བཞིན་ཐར་པའི་གླིང་དུ་བགྲོད་པའི་ལམ་མོ། །ལམ་དེའི་རྒྱུ་ནི་ཐེག་སེམས་བསྐྱེད་གསར་དུ་སྐྱེ་བའི་རྟེན་གང་ཡིན་་་་
པའི་རིགས་སད་པའོ། །འབྲས་བུ་ནི་ལམ་ཕྱི་མ་བཞིའོ། །ངེས་ཚིག་ནི་ཐོས་བསམ་དང་བསོད་ནམས་ཀྱི་ཚོགས་གཙོ་བོར་
གྱུར་པས་ན་ཚོགས་ལམ་མོ། །དབྱེ་ན་གསུམ་ལས། ཆུང་ངུར་དྲན་པ་ཉེ་བར་བཞག་པ་བཞི་མཉམ་རྗེས་གཉིས་ཀྱིས་་་་་་
བསྒོམ་པ་སྟེ། དེའང་རང་དང་གཞན་གྱི་ལུས་ལ་མཉམ་བཞག་ཏུ་ནམ་མཁའ་ལྟར་བསྒོམ་ཞིང་། རྗེས་ཐོབ་ཏུ་སྒྱུ་མ་ལྟ་་་
བུར་དང་། ཆགས་པའི་གཉེན་པོ་མི་གཙང་བའི་འདུ་ཤེས་བསྒོམ་པའོ། །ཚེར་བའང་མཉམ་བཞག་ཏུ་མི་དམིགས་པ་དང་།
336



རྗེས་ཐོབ་ཏུ་ཆུ་ཤིང་ལྟར་བསྒོམ་མོ། །སྡུག་བསྔལ་བ་ཉིད་དུ་ཡིད་ལ་བྱེད་དོ། །སེམས་ཀྱང་མ་སྐྱེས་པ་དང་། མི་རྟག་ཉིད་་
དུ་བསྒོམ་པ་དང་ཆོས་ཀྱང་མིང་ཙམ་དང་། སྒྱུ་མ་ཙམ་དུ་མཉམ་རྗེས་སུ་བསྒོམ་པའོ། །བྱང་ཆུབ་ཀྱི་ཕྱོགས་བསྟན་པའི་་་
མདོ་ལས། འཇམ་དཔལ། གང་གིས་ལུས་ནམ་མཁའ་དང་མཚུངས་པར་མཐོང་བ་དེ་ནི་ལུས་ལ་ལུས་ཀྱིས་རྗེས་སུ་བལྟ་་་
བའི་དྲན་པ་ཉེ་བར་གཞག་པའོ། །ཚོར་བ་ནང་ན་ཡང་མ་ཡིན། ཕྱི་རོལ་ན་ཡང་མ་ཡིན། གཉིས་ཀ་མེད་པར་ཡང་མི་་་་་
དམིགས་པ་འདི་ནི་ཚོར་བ་ལ་རྗེས་སུ་བལྟ་བའི་དྲན་པ་ཉེ་བར་གཞག་པའོ། །སེམས་དེ་ནི་མིང་ཙམ་སྟེ་རང་བཞིན་གྱིས་
མ་སྐྱེས་པར་མཐོང་བ་དེ་ནི་སེམས་དྲན་པ་ཉེ་བར་གཞག་པའོ། །ཆོས་ཐམས་ཅད་གཉིས་སུ་མེད་པར་མཐོང་བ་དེ་ནི་་་་
ཆོས་དྲན་པ་ཉེ་བར་གཞག་པའོ་ཞེས་སོ། །འབྲིང་པོ་ནི། འབྲིང་དུ་སྔ་མ་གོམས་པ་ལས་ཕུལ་དུ་བྱུང་བའི་ཡང་དག་པར་
སྤོང་བ་བཞི་བསྒོམ་པར་བསྟན་པ་ནི། ཚོགས་ལམ། འབྲིང་དུ་འདུན་དང་འབད་རྩོལ་བརྩོན་འགྲུས་བཞིས། །དགེ་དང་མི་
དགེའི་ཞེན་བཞི་ཡང་དག་སྤོང་། །དེའང་མི་དགེ་བ་མ་སྐྱེས་པ་མི་བསྐྱེད་པའི་འདུན་པ་བསྐྱེད། །འབད་རྩོལ། བརྩོན་་་་་
འགྲུས་རབ་ཏུ་བརྩམ། སྐྱེས་པ་སྤང་བའི་ཕྱིར་འབད་པ་ལ་སོགས་བཞི། དགེ་བ་མ་སྐྱེས་པ་བསྐྱེད་པ་སྤེལ་བའི་ཕྱིར་་་་་་
འབད་པ་ལ་སོགས་པ་བཞི་བྱེད་དོ། །ཡུམ་བར་མ་ལས། རབ་འབྱོར། དེ་ལ་ཡང་དག་པར་སྤོང་བ་བཞི་གང་ཞེ་ན། འདི་ལྟ་
སྟེ། མི་དགེ་བ་མ་སྐྱེས་པ་མི་བསྐྱེད་པའི་ཕྱིར་འདུན་པ་བསྐྱེད་དོ། །འབད་དོ། །རྩོལ་ལོ། །བརྩོན་འགྲུས་རབ་ཏུ་བརྩམ་མོ་
ཞེས་པ་ལ་སོགས་པ་བཞི་གསུངས་སོ། །ཆེན་པོ་ནི། ཚོགས་ལམ། ཆེན་པོར་འདུན་སེམས་དཔྱོད་དང་དྲན་པ་བཞིས། རྫུ་་་
འཕྲུལ་རྟེན་འགྲུས་རྐང་པ་བཞི་པོ་བསྒོམ། འདུན་པ་དང་། དཔྱོད་པ་དང་། སེམས་པ་དང་། དྲན་པའི་ཏིང་ངེ་འཛིན་རྫུ་
འཕྲུལ་གྱི་རྐང་པ་བཞི་བསྒོམ་སྟེ། ཡུམ་ལས། འདུན་པའི་ཏིང་ངེ་འཛིན་རྫུ་འཕྲུལ་གྱི་རྐང་པ་དང་ཞེས་བཞི་གསུངས་སོ། །
དེ་ལྟར་ཚོགས་ལམ་གྱི་དུས་འདིར་ནི་བྱང་ཆུབ་ལ་དམིགས་པའི་ཚུལ་ཁྲིམས་དང་། དབང་པོའི་སྒོ་བསྡམ་པ་དང་། ཟས་
ཀྱི་ཚོད་རིག་པ་དང་ནམ་གྱི་ཆ་སྟོད་དང་ཆ་སྨད་ལ་མི་ཉལ་བས་རྣལ་འབྱོར་ལ་བརྩོན་པ་དང་། བླང་དོར་གྱི་བྱ་བ་ཤེས་་
བཞིན་དུ་གནས་པས་མངོན་པར་དགའ་བ་དང་། དགེ་བ་ལ་མི་འགྱོད་པ་དང་སྤྲོ་བ་དང་། དད་པ་དང་། མོས་པ་་་་་་
སོགས་ཐར་པའི་རྒྱུར་འགྱུར་བའི་དགེ་བ་གཞན་དང་། ཐོས་བསམ་སྒོམ་གསུམ་ལ་བརྩོན་པས་སྦྱོར་ལམ་ལ་སྦྱོར་བ་ཡིན་
ནོ། །དེའང་ཚོགས་ལམ་ཆུང་ངུ་ནས་གྲངས་མེད་གསུམ་ལ་སོགས་པའི་ཚོགས་གསོག་པའི་འགོ་རྩོམ་པ་ཡིན་ཏེ། ཐེག་་་
བསྡུས་ལས། བཟང་དང་སྨོན་པའི་སྟོབས་ཅན་དག །སེམས་བརྟན་ཁྱད་པར་འགྲོ་བ་ཡིས། །བྱང་ཆུབ་སེམས་དཔས་་་་་
གྲངས་མེད་གསུམ། །ཀུན་ཏུ་བརྩོན་པར་མཛད་ཅེས་བརྗོད། །ཅེས་ཏེ། དྲན་པ་ཉེར་བཞག་བཞི་བསྒོམ་པའི་དུས་སྦྱོར་་་་་
ལམ་སྐྱེ་བའི་དུས་མ་ངེས་པའོ། །ཡང་དག་སྤོང་བཞི་བསྒོམ་པའི་དུས་ནི་སྦྱོར་ལམ་ཚེ་ཕྱི་མ་ལ་སྐྱེ་བའི་དུས་ངེས་པའོ། །རྫུ་
འཕྲུལ་རྐང་བཞི་བསྒོམ་པའི་དུས་སྦྱོར་ལམ་ཚེ་དེ་ཉིད་ལ་སྐྱེ་བར་ངེས་པའོ། །ལམ་འདིའི་གཉེན་པོའི་ཁྱད་པར་ནི་འདུ་་
བྱེད་རྣམས་ལ་ཉེས་དམིགས་སུ་ལྟ་བས་རྣམ་པར་སུན་འབྱིན་པའི་གཉེན་པོའོ། །སྤངས་པ་ནི་ཟག་བཅས་ཀྱི་ཆོས་ལ་སྐྱོན་
དུ་མཐོང་བས་མངོན་ཞེན་མངོན་གྱུར་པའི་ངོ་སྐལ་གྱུར་ཚད་སྤངས་པའོ། །རྟོགས་པ་ནི་བདག་མེད་གཉིས་ཐོས་བསམ་་
གྱིས་དོན་སྤྱིའི་ཚུལ་དུ་རྟོགས་པ་ཤས་ཆེ། སྒོམ་བྱུང་གིས་རྟོགས་པའང་ཡོད་དེ། ཀུན་ལས་བཏུས་ལས། བསྒོམ་པ་ལས་་་་
337



བྱུང་བའི་ཤེས་རབ་ཀྱང་རུང་སྟེ་ཞེས་པའོ། །ཡོན་ཏན་ནི་སྤྱན་དང་མངོན་ཤེས་ལ་སོགས་པ་ཅི་རིགས་ཡོད་དེ། མདོ་སྡེའི་
རྒྱན་ལས། དེ་ཚེ་ཆོས་ཀྱི་རྒྱུན་ལས་ནི། སངས་རྒྱས་རྣམས་ལས་ཞི་གནས་དང་། །ཡེ་ཤེས་ཡངས་པ་ཐོབ་བྱའི་ཕྱིར། །
གདམས་ངག་རྒྱ་ཆེན་རྙེད་པར་འགྱུར། །ཞེས་པ་དང་། ཆོས་ཀྱི་སྒོམ་ལ་རྣམ་པར་གནས་པ་ལ། །དེ་བཞིན་གཤེགས་པ་་་་
མངོན་སུམ་འདོམས་མཛད་ཅིང་། །ཅོ་ནས་འདྲེན་བཞིན་ཉེས་པའི་ཚང་ཚང་གིས། །ཚན་ལས་དྲངས་ཏེ་བྱང་ཆུབ་་་་
འགོད་དོ། །ཞེས་སོ། །ཚོགས་ལམ་ཆེན་པོ་ཐོབ་དུས་མངོན་ཤེས་དང་སྤྱན་དང་རྫུ་འཕྲུལ་ཅི་རིགས་སུ་ཡོད་དོ། །བསྒོམ་་་་
བྱའི་གདམས་ངག་ཀྱང་ལུས་ངག་གི་འཇུག་ལྡོག་ལ་དམིགས་པའི་ཚུལ་ཁྲིམས་དང་། གསུང་རབ་ཀྱི་ཚིག་དོན་ལ་དམིགས་
པའི་ཐོས་བསམ་སྒོམས་གསུམ་གྱི་ཤེས་རབ་དང་། དཀོན་མཆོག་དཀོན་མཆོག་གསུམ་རྗེས་སུ་དྲན་པ་དང་། འདུ་བྱས་་་
ཐམས་ཅད་མི་རྟག་པ། ཟག་པ་དང་བཅས་པ་སྡུག་བསྔལ་བ། ཆོས་ཐམས་ཅད་སྟོང་ཞིང་བདག་མེད་པ། མྱ་ངན་ལས་་་་
འདས་པ་ཞི་བ་སྟེ་ཆོས་ཀྱི་ཕྱག་རྒྱ་བཞི་དང་། དད་པ་དང༌། བརྩོན་འགྲུས་དང་། དྲན་པ་དང་། ཏིང་ངེ་འཛིན་དང༌།
ཤེས་རབ་ཁྱད་པར་ཅན་དབང་པོའི་ངོ་བོ་ཉིད་དུ་མ་སྐྱེས་པའི་ཐར་པ་ཆ་མཐུན་ལྔ་དང་། ཚུལ་ཁྲིམས་དང་གཏོང་བ་་་
དང་། ལུས་དལ་འབྱོར་དང་། འཆི་བ་དང་། སྐྱེ་བ་དང་། དབུགས་ཕྱིང་དུ་རྒྱུ་བ་རྗེས་སུ་དྲན་པ་རྣམས་བསྒོམ་ཞིང་། སྤྱོད་
པ་རྣམ་པར་སྤྱོད་པ་ན་མི་གཙང་བའི་འདུ་ཤེས་དང་། སྐྱེས་སུ་ཆེན་པོའི་རྣམ་རྟོག་བརྒྱད་བསྒོམ་པར་བྱའོ། །དེའང་སྦྱོར་
བ་སྐྱབས་འགྲོ་སེམས་བསྐྱེད་སྔོན་དུ་སོང་བས་བསྒོམ་ཞིང་། རྗེས་བསྔོ་བས་ཟིན་པའི་ཚུལ་གྱིས་མི་གཙང་བའི་འདུ་ཤེས་
དགུ་བསྒོམ་པའང་རང་དང་གཞན་གྱི་ལུས་ལ། རྣམ་པར་བམ་པ་དང་། འབུས་གཞིགས་པ་དང་། དམར་བ་དང་། སྔོ་བ་
དང༌། གནག་པ་དང་། ཟོས་པ་དང་། འཐོར་བ་དང་། ཚིག་པ་དང་། རུལ་བའི་འདུ་ཤེས་བསྒོམ་པར་བསྒོམ་བྱའོ། །དེའང་
འདོད་ཆགས་ལ་མི་གཙང་བ་དང་། ཞེ་སྡང་ལ་བྱམས་པ་དང་། གཏི་མུག་ལ་རྟེན་འབྲེལ་བསྒོམ་པར། དཔུང་བཟང་གིས་
ཞུས་པའི་མདོ་ལས། འདོད་ཆགས་ཤེས་ཚེ་མི་གཙང་ཤི་ཚིལ་དང་། །པགས་པ་ཀེང་རུས་བལྟ་བས་རྣམ་པར་བཟློག །
བྱམས་དང་སྙིང་རྗེའི་ཆུས་གདབ་ཞེ་སྡང་ལ། །གཏི་མུག་ལ་ནི་རྟེན་འབྲེལ་ལམ་གྱིས་སོ། །ཞེས་སོ། །སྐྱེས་བུ་ཆེན་པོའི་རྣམ་
པར་རྟོག་པ་བརྒྱད་ནི། ཉི་ཁྲིའི་གཞུང་འགྲེལ་ལས། བདག་གིས་ནམ་ཞིག་སེམས་ཅན་གྱི་སྡུག་བསྔལ་སེལ་ནུས་སྙམ་པ་་་
དང་། ནམ་ཞིག་དབུལ་བས་ཉེན་པའི་སེམས་ཅན་རྣམས་འབྱོར་པ་ཆེན་པོ་ལ་འཇོག་ནུས་སྙམ་པ་དང་། ནམ་ཞིག་ཤ་་་
ཁྲག་དང་བཅས་པའི་ལུས་ཀྱིས་སེམས་ཅན་གྱི་དོན་ནུས་སྙམ་པ་དང་། ནམ་ཞིག་དམྱལ་བར་ཡུན་རིང་དུ་གནས་ནས་་་
ཀྱང་སེམས་ཅན་ཕན་འདོགས་ནུས་སྙམ་པ་དང་ནམ་ཞིག་འཇིག་རྟེན་དང་འཇིག་རྟེན་ལས་འདས་པའི་འབྱོར་པ་ཆེན་
པོས་སེམས་ཅན་གྱི་རེ་བ་རྫོགས་པར་བྱེད་ནུས་སྙམ་པ་དང་། ནམ་ཞིག་སངས་རྒྱས་སུ་གྱུར་ནས་སེམས་ཅན་གྱི་སྡུག་་་་
བསྔལ་ངེས་པར་འབྱིན་ནུས་སྙམ་པ་དང་། ནམ་ཞིག་སེམས་ཅན་ལ་མི་ཕན་པའི་སྐྱེ་བ་དང་། དོན་དམ་པའི་རེ་ལ་གཅིག་
ཏུ་དཔྱོད་པ་དང་། སྐྱེ་བོ་ཐམས་ཅད་སེམས་པར་མི་བྱེད་པའི་ཚིག་དང་། གཞན་ལ་མི་ཕན་པའི་འཚོ་བ་དང་། ལུས་དང་།
ཤེས་རབ་དང་། ནོར་དང་། དབང་ཕྱུག་དང་ལྡན་པ་དང་། གཞན་ལ་གནོད་པ་བྱེད་པ་ལ་དགའ་བར་ཚེ་རབས་ཐམས་་
ཅད་དུ་མ་གྱུར་ཅིག་སྙམ་པ་དང་། ནམ་ཞིག་སེམས་ཅན་གྱི་སྡིག་པའི་འབྲས་བུ་བདག་ལ་སྨིན་ཅིང་བདག་གི་དགེ་བའི་
338



འབྲས་བུ་དེ་དག་ལ་སྨིན་པས་བདེ་བར་གྱུར་ཅིག་སྙམ་དུ་སེམས་པ་ཡིན་ནོ་ཞེས་སོ། །འདི་དག་སྐྱབས་འགྲོ་སེམས་བསྐྱེད་
དང་ལྡན་པས་བསྒོམ་པར་བྱའོ། །གཞན་ཡང་སྔར་བསྟན་པའི་ཚུལ་གྱིས་སྤྱོད་ཡུལ་ཡོངས་སུ་དག་པའང་བསྒོམ་པར་བྱའོ། །
ཞེས་སོ། །གསུམ་པ་ནི། ཤིང་རྟ་བཟང་པོ་ལས། དེ་ལ་ས་ལམ་གྱི་རིམ་པ་རབ་ཏུ་གཅེས་པས་ཆེ་ལོང་ཞིག་བརྗོད་ན། མདོའི་
ཆ་ནས་ཇི་ལྟ་བ་བཞིན་ནོ། །བློ་གྲོས་རབ་བརྟན་གྱིས་གསོལ་པ། བཅོམ་ལྡན་འདས་དྲན་པ་ཉེ་བར་བཞག་པ་བཞི་ཇི་ལྟར་
བསྒོམ་པར་བགྱི། བཅོམ་ལྡན་འདས་ཀྱིས་བཀའ་སྩལ་པ། བློ་གྲོས་རབ་བརྟན། གང་དེ་ལ་བྱང་ཆུབ་སེམས་དཔའ་ལུས་ཀྱི་
རྗེས་སུ་བལྟ་བའི་དྲན་པ་ཉེ་བར་གཞུག་པ་རྣམས་བསྒོམ་སྟེ། གང་ཞེ་ན་ལུས་སྔོན་གྱི་མཐའ་དང་། ཕྱི་མའི་མཐའ་དང་།
ད་ལྟར་བྱུང་བ་སོ་སོར་བརྟག་སྟེ། ཀྱེ་མ་ལུས་འདི་རྒྱུ་དང་རྐྱེན་ལས་སྐྱེས་པ་མི་རྟག་ཅིང་འགྱུར་བ་སྒྱུ་མ་ལྟ་བུ་སྟེ། ལུས་་་
འདི་ང་ཡིར་མི་བྱ་དང་། ལུས་སྙིང་པོ་མེད་པ་ལ་སྙིང་པོ་བླང་བར་བྱ་སྟེ། སྙིང་པོ་གང་དེ་བཞིན་གཤེགས་པའི་སྐུ་བསྒྲུབ་
ཅིང་ཐོབ་པར་བྱའོ། །དེ་ནི་ལུས་ཀྱི་དྲན་པ་ཉེ་བར་གཞག་པའོ། །བློ་གྲོས་རབ་བརྟན། ཚོར་བ་ལ་ཚོར་བའི་བལྟ་བའི་དྲན་
པ་ཉེ་བར་གཞུག་པ་གང་ཞེ་ན། ཚོར་བ་གང་ཅི་ཡང་རུང་སྟེ། བདེ་བའི་ཚོར་བ་ལ་དགའ་བར་བྱེད། སྡུག་བསྔལ་གྱི་ཚོར་
བ་ལ་ཞེ་སྡང་བར་བྱེད། གཉིས་ཀ་མ་ཡིན་པའི་ཚོར་བ་ལ་རྨོངས་པར་བྱེད། བདག་གི་ཚོར་བ་ཐམས་ཅད་སྒྱུ་མ་ལྟ་བུར་
རང་བཞིན་མིན་པར་སྦྱངས་ལ། སེམས་ཅན་ཐམས་ཅད་གྱི་ཚོར་བ་རྒྱུན་བཅད་པའི་ཕྱིར་ཆོས་བསྟན་པར་བྱའོ། །དེ་ཅིའི་
ཕྱིར་ན། རྟོགས་པའི་ཚོར་བ་ནི་བདེ་བ། མ་རྟོགས་པའི་ཚོར་བ་ནི་སྡུག་བསྔལ་བར་འགྱུར་བས་ན། དམིགས་པ་དང་ཡིད་
ལ་བྱེད་པ་ཐམས་ཅད་དང་། ཇི་སྲིད་ཆོས་སུ་བཏགས་པ་ཐམས་ཅད་སྒྱུ་མ་ལྟ་བུར་ཤེས་པ་ནི་ཚོར་བ་དྲན་པ་ཉེ་བར་་་་ས་
གཞག་པའོ། །བློ་གྲོས་རབ་བརྟན། སེམས་ལ་སེམས་ཀྱིས་རྗེས་སུ་བལྟ་བའི་དྲན་པ་ཉེ་བར་གཞག་པ་གང་ཞེ་ན། སེམས་ནི་
སྐྱེས་ནས་འཇིག་ཅིང་མི་རྟོག་པས། བདག་གིས་ཐོག་མར་སེམས་བསྐྱེད་ཅིང༌། གནས་དེ་ཡང་ཟད་ཅིང་གང་ན་ཡང་མི་་
གནས་པས་སེམས་ཀྱིས་སེམས་མི་མཐོང་ངོ་། །དེ་ལ་སེམས་ཀྱི་མཚན་ཉིད་ནི་སྒྱུ་མ་དང་འདྲ་སྟེ། མཚན་ཉིད་མེད་པ་དང་
བྲལ་བར་གནས་པར་བྱའོ། །དེ་ནི་སེམས་དྲན་པ་ཉེ་བར་གཞག་པའོ། །བློ་གྲོས་རབ་བརྟན། ཆོས་ལ་ཆོས་ཀྱིས་རྗེས་སུ་་་་
བལྟ་བའི་དྲན་པ་ཉེ་བར་གཞག་པ་གང་ཞེ་ན་གང་སྟོང་པ་ཉིད་དང་། མཚན་མ་མེད་པ་དང་། སྨོན་པ་མེད་པ་མ་་་་་
གཏོགས་པའི་ཆོས་སུ་གྲུབ་པ་སྡུག་བསྔལ་ཙམ་ཡང་མི་དམིགས་ཏེ། ཆོས་དེ་ལ་བལྟ་ཞིང་གནས་པ་ནི་ཆོས་ཉིད་ཡང་དག་
པ་མཐོང་གི །ཆོས་སུ་མ་ཡིན་པར་ཡང་དག་པར་རྗེས་སུ་མི་མཐོང་ངོ་། །དེ་ལ་དྲན་པ་ཉེ་བར་གཞུག་པ་ཞེས་བྱ་བ་ནི།
སངས་རྒྱས་ཇི་སྙེད་ཆོས་སུ་བརྟགས་པ་ཐམས་ཅད་མིང་ཙམ། མིང་དེ་དང་ཆོས་དེ་དག་ཕྱིང་གང་དུའང་མི་རྙེད་པས།
མཐའ་མི་རྙེད་ཅིང་མཐའ་མེད་ཅིང་མ་གྲུབ་པས་ནི་ཆོས་དྲན་པ་ཉེ་བར་གཞག་པའོ། །བློ་གྲོས་རབ་བརྟན་གྱིས་གསོལ་པ།
ཡང་དོག་པ་སྤོང་བ་བཞི་ཇི་ལྟར་བལྟ་བར་བགྱི། བཅོམ་ལྡན་འདས་ཀྱིས་བཀའ་སྩལ་པ། བློ་གྲོས་རབ་བརྟན། བྱང་ཆུབ་
སེམས་དཔའི་ལམ་གང་ཞེ་ན། སྡིག་པ་མི་དགེ་བའི་ཆོས་མ་སྐྱེས་པ་རྣམས་མི་བསྐྱེད་པའི་ཕྱིར་འདུན་པ་བསྐྱེད། འབད་་
པ་བྱེད། བརྩོན་འགྲུས་བརྩམ། སེམས་རབ་ཏུ་འཛིན། །ཡང་དག་པར་རབ་ཏུ་འཇོག་གོ །དགེ་བའི་ཆོས་མ་སྐྱེས་པ་རྣམས་
བསྐྱེད་པའི་ཕྱིར་འདུན་པ་བསྐྱེད། འབད་པར་བྱེད། བརྩོན་འགྲུས་བརྩམ། སེམས་རབ་ཏུ་འཛིན། ཡང་དག་པར་རབ་ཏུ་
339



འཇོག་གོ །དགེ་བའི་ཆོས་མ་སྐྱེས་པ་བསྐྱེད་པ་དང་། བསྐྱེད་པ་རྣམས་གནས་པ་དང་། གནས་པ་ཕྱིར་ཞིང་འཕེལ་བ་དང་།
ཉམས་པར་མི་འགྱུར་བ་དང་། ཆུད་མི་ཟ་བའི་ཕྱིར་འདུན་པ་བསྐྱེད། འབད་པར་བྱེད། བརྩོན་འགྲུས་བརྩམ། སེམས་་་་་
རབ་ཏུ་འཛིན་ཡང་དག་པར་རབ་ཏུ་འཇོག་གོ །བློ་གྲོས་རབ་བརྟན། གང་སྡིག་པ་མི་དགེ་བའི་ཆོས་རྣམས་ཞེས་བྱ་བ་ནི།
ཚུལ་ཁྲིམས་དང་། ཏིང་ངེ་འཛིན་དང་། ཤེས་རབ་ཀྱི་མི་མཐུན་པའི་ཕྱོགས་སོ། །ཚུལ་ཁྲིམས་ཀྱི་མི་མཐུན་པའི་ཕྱོགས་ནི།
ཚུལ་ཁྲིམས་ཉམས་པ་དང༌། ཚུལ་ཁྲིམས་ཉམས་པར་འགྱུར་བའི་ཆོས་རྣམས་སོ། །ཏིང་ངེ་འཛིན་གྱི་མི་མཐུན་པའི་ཕྱོགས་
ནི། སེམས་གཡེང་བར་བྱེད་ཅིང་ཏིང་ངེ་འཛིན་ཉམས་པར་བྱེད་པ་རྣམས་སོ། །ཤེས་རབ་ཀྱི་མི་མཐུན་པའི་ཕྱོགས་ནི། ལྟ་
བ་ཉམས་པ་དང་། ལྟ་བ་ལ་མཆོག་ཏུ་འཛིན་པས་ཡང་དག་པར་སྒྲིབ་པའི་ཆོས་རྣམས་སོ། །ཚུལ་བཞིན་ཡིད་ལ་བྱེད་པ་ནི།
མི་དགེ་བའི་ཆོས་སྤང་བའི་ཕྱིར། འདུན་པ་བསྐྱེད། འབད་པར་བྱེད། བརྩོན་འགྲུས་བརྩམ། སེམས་རབ་ཏུ་འཛིན། ཡང་
དག་པར་འཇོག་པ་ནི་ཡང་དག་པར་སྤང་བ་དང་པོའོ། །གང་ཡང་མི་དགེ་བའི་ཆོས་རྣམས་ཞེས་བྱ་བ་ནི། འདོད་པས་་་
ཆགས། ཁང་ཁྲོས་སྡང་། མ་རིག་པས་རྨོངས་ཏེ། རྒྱུ་གང་ལས་བྱུང་ཞེས་པའོ། །ཚུལ་བཞིན་ཡིད་ལ་བྱེད་པ་ནི་མི་གཙང་་་
བས་འདོད་ཆགས་དང་། བྱམས་པས་ཞེ་སྡང་དང་། རྟེན་འབྲེལ་གྱིས་གཏི་མུག་ཞི་བར་བྱེད་དོ། །གང་ཉོན་མོངས་པ་དེ་
དག་ཐ་དད་དུ་རྟོགས་པས་སྤང་ཞེས་བྱ་ཡིས། གང་སྤོང་བ་དེ་ནི་སྙེད་པར་མི་འགྱུར་བས་ཡང་དག་པར་སྤོང་པ་གཉིས་་
པའོ། །གང་དགེ་བའི་ཆོས་མ་སྐྱེས་པ་རྣམས་བསྐྱེད་པའི་ཕྱིར་འདུན་པ་བསྐྱེད། འབད་པར་བྱེད། བརྩོན་འགྲུས་བརྩམ།
སེམས་ཡང་དག་པར་འཇོག་ཅེས་བྱ་བ་ནི། བསྒྲུབ་པར་བྱ་བའི་ཆོས་དགེ་བ་ཚད་མེད་པ་ལ་འདུན་པ་དང་། སེམས་རབ་
ཏུ་འཛིན་པས་ཉམས་སུ་ལེན་པར་བྱེད་པ་ནི། དགེ་བའི་རྩ་བ་ཐམས་ཅད་ཀྱི་རྩ་བ་སྟེ། ཡང་དག་པར་སྤོང་བ་གསུམ་པའོ། །
དགེ་བའི་ཆོས་སྐྱེས་པ་རྣམས་གནས་པ་དང་། ཉམས་པར་མི་འགྱུར་བ་དང་། ཆུད་མི་ཟ་བར་བྱ་བའི་དགེ་བའི་རྩ་བ་་་་
བྱང་ཆུབ་ཏུ་བསྔོ་བའོ། །དེ་ཅིའི་ཕྱིར་ཞེ་ན། གང་ཡང་དགེ་བའི་རྩ་བ་ཐམས་ཅད་ཁམས་གསུམ་ལ་མི་གནས་པར་ཐམས་
ཅད་མཁྱེན་པ་ཉིད་དུ་བསྔོས་པས། དེ་ལ་ཟད་པར་འགྱུར་བ་གང་ཡང་མེད་པས་ཡང་དག་པར་སྤང་བ་བཞི་པའོ། །བློ་་་
གྲོས་རབ་བརྟན་གྱིས་གསོལ་པ། བཅོམ་ལྡན་འདས་རྫུ་འཕྲུལ་གྱི་རྐང་པ་བཞི་ཇི་ལྟར་བལྟ་བར་བགྱི། བཅོམ་ལྡན་འདས་
ཀྱིས་བཀའ་སྩལ་པ། བློ་གྲོས་རབ་བརྟན། བྱང་ཆུབ་སེམས་དཔའ་ལམ་ནི་བཞི་སྟེ། བཞི་གང་ཞེ་ན། འདུན་པའི་ཏིང་ངེ་་་
འཛིན་སྤང་བའི་འདུ་བྱེད་དང་ལྡན་པའི་རྫུ་འཕྲུལ་གྱི་རྐང་པ་དང་། བརྩོན་འགྲུས་ཀྱི་ཏིང་འཛིན་སྤོང་བའི་འདུ་བྱེད་་་་
དང་ལྡན་པའི་རྫུ་འཕྲུལ་གྱི་རྐང་པ་དང་། སེམས་ཀྱི་ཏེང་ངེ་འཛིན་སྤོང་བའི་འདུ་བྱེད་དང་ལྡན་པའི་རྫུ་འཕྲུལ་གྱི་རྐང་་
པ་དང་། སྤྱོད་པའི་ཏིང་ངེ་འཛིན་སྤོང་བའི་འདུ་བྱེད་དང་ལྡན་པའི་རྫུ་འཕྲུལ་གྱི་རྐང་པའོ། །བློ་གྲོས་རབ་བརྟན་དེ་ལ་
ཆོས་ཐམས་ཅད་མ་གྲུབ་པ་སྒྱུ་མ་ལྟ་བུ་དང་། གང་དུའང་མི་དམིགས་ཤིང་འཛིན་པ་དང་བྲལ་བའི་ཐམས་ཅད་ལ་མི་་་་
སྔངས་དངངས་པར་མི་འགྱུར་དགའ་བ་དང་སྤྲོ་བ་དང་འདུན་པ་བྱེད་པ་དེ་ནི་འདུན་པའི་ཏིང་ངེ་འཛིན་ཏོ། །བློ་གྲོས་་
རབ་བརྟན། གང་དད་པ་རྩེ་གཅིག་པའི་འདུན་པ་དང་ལྡན་པ་དེ་ལ་འཇིག་རྟེན་གྱི་ཆོས་ཐམས་ཅད་ཀྱི་བརྩོན་པ་འདོར་
ཞིང་ལེ་ལོར་གྱུར་པ་ཐམས་ཅད་ཀྱི་མི་ཚུགས་པར་བརྩོན་འགྲུས་རྩོམ་པ་དེ་ནི་བརྩོན་འགྲུས་ཀྱི་ཏིང་ངེ་འཛིན་ཏེ། བློ་གྲོས་
340



རབ་བརྟན། གང་རྩོལ་བའི་རྩོམ་པ་རྒྱུན་མི་འཆད་པ་དང་ལྡན་པ་དེས་སེམས་གང་དུའང་མི་དམིགས། སེམས་ཀྱི་རང་་་
བཞིན་འོད་གསལ་བ་དེ་ལ་རྩེ་གཅིག་པ་ནི་སེམས་ཀྱི་ཏིང་ངེ་འཛིན་ཏོ། །བློ་གྲོས་རབ་བརྟན། གང་རྩེ་གཅིག་ཏུ་གྱུར་པའི་
ཏིང་ངེ་འཛིན་དང་ལྡན་པ་དེས་འགྲོ་བ་དང་འཆག་པ་དང་། འདུག་པ་དང༌། ཉལ་བའི་དུས་ཐམས་ཅད་དུའང་ཏིང་ངེ་
འཛིན་དེ་ལས་མི་འདའ་བས་སྤྱོད་པ་ནི་སྤྱོད་པའི་ཏིང་ངེ་འཛིན་ཏོ། །བློ་གྲོས་རབ་བརྟན། དེ་ལ་ཅིའི་ཕྱིར་རྫུ་འཕྲུལ་གྱི་་
རྐང་པ་ཞེས་བྱ་ཞེ་ན། ཏིང་ངེ་འཛིན་དེས་ལོག་པར་འགྱུར་བའི་ཆོས་ཐམས་ཅད་སྤང་བར་བྱེད། སྤངས་བས་དགེ་བར་་
བྱེད་དེ། ཡང་དག་པའི་གནས་སུ་ཕྱིན་པར་བྱེད། བགྲོད་པར་བྱེད་པས་ན། ཏིང་ངེ་འཛིན་གྱི་རང་བཞིན་རྫུ་འཕྲུལ་གྱི་
རྐང་པ་ཞེས་བྱའོ། །ཞེས་སོ། གཉིས་པ་རིང་ལུགས་ཆེན་པོས་དེ་ཡི་དགོངས་པ་ཕྱིན་ཅི་མ་ལོག་པ་གཏན་ལ་དབབ་ཚུལ་ལ་
གཉིས། སློབ་དཔོན་བློ་གྲོས་ཀྱི་མཐའ་ཡས་ཀྱི་གསུང་ལས་ཇི་ལྟར་འབྱུང་བ་དང་། མི་ཕམ་འཇམ་པའི་དབྱངས་ཀྱི་གསུང་
རབ་ལས་ཇི་ལྟར་འབྱུང་བའོ། །དང་པོ་ནི། ཤེས་བྱ་ཀུན་ལ་ཁྱབ་པའི་གཞུང་ལུགས་ལས། མཚན་ཉིད་བཞག་པ། མཚན་་་་
བཞི་ངོས་གཟུང་། རབ་ཏུ་དབྱེ་བ། རང་བཞིན་གཏན་དབབ། སྤངས་རེག་ཁྱད་པར། ཡོན་ཏན་བརྗོད་པ། བྱེད་ལས་གང་
ཡིན། ངེས་ཚིག་བསྟན་པའོ། །ཚོགས་ལམ་གྱི་ངོ་བོའམ་མཚན་གཞི་ནི། མྱ་ངན་ལས་འདས་པར་བགྲོད་པའི་གཞི་གང་་་་་
ཞིག་ཐར་པ་ཆ་མཐུན་གྱི་དགེ་བས་བསྡུས་པའོ། །གཉིས་པ་ནི། ལམ་དེའི་མཚན་གཞི་ནི། རྒྱུད་སྨིན་པར་བྱེད་པའི་གཉེན་
པོ་སྟེ། དང་པོ་བྱང་ཆུབ་མཆོག་ཏུ་སེམས་བསྐྱེད་པ་ནས་བཟུང་དྲོད་ཀྱི་ཡེ་ཤེས་མ་སྐྱེས་བར་གྱི་ཐོས་བསམ་སྒོམ་གསུམ་ལ་
རྩོལ་བ་དེའོ། །གསུམ་པ་ནི། དེ་ལ་དྲན་པ་ཉེར་བཞག་བཞི་སྒོམ་པ་སྦྱོར་ལམ་འཇུག་པར་མ་ངེས་པ་ཚོགས་ལམ་ཆུང་ངུ་།
ཡང་དག་པར་སྤོང་བ་བཞི་སྒོམ་པ་སྦྱོར་ལམ་ལ་འཇུག་པའི་དུས་ངེས་པ་ཚོགས་ལམ་འབྲིང་། རྫུ་འཕྲུལ་གྱི་རྐང་པ་བཞི་་
སྒོམ་པའི་ཚེ་སྦྱོར་ལམ་དྲོད་སྐྱེ་བར་ངེས་པ་ཚོགས་ལམ་ཆེན་པོ་སྟེ། དེ་ལྟར་ཆུང་འབྲིང་ཆེ་གསུམ་མམ། ཡང་ན་ལས་དང་
པོ་བའི་ས། དད་པའི་ས། ཐར་པ་ཆ་མཐུན། གོ་ཆའི་སྒྲུབ་པ་སྟེ་བཞི་རུ་དབྱེར་ཡོད་དེ། བཞི་པ་ནི། ལམ་དེ་རྟེན་གང་ལ་སྐྱེ་
བ། ས་གང་ལ་རྟེན་པ། ཡུལ་གང་བ་དམིགས་པའི་ཁྱད་པར་གསུམ་ལས། དང་པོ་ནི་གླིང་གསུམ་གྱི་སྐྱེས་པ་བུད་མེད་ཁོ་པ་
ན་ལ་ཚོགས་ལམ་སྐྱེ་ཡི། འགྲོ་བ་གཞན་དང་ཟ་མ་དང་མ་ནིང་ལ་མི་སྐྱེ་བར་བཞེད་དོ། །གཉིས་པ་ནི། དུས་དུས་སུ་རྣལ་་
འབྱོར་ལ་བརྩོན་པ་ནི་བསྟན་འཛིན་པ་དྲུག་གམ་འདོད་པའི་ཁམས་ཀྱི་བསམ་པ་རྩེ་གཅིག་པ་ལ་བརྟེན་ནོ། །སོ་སོ་སྐྱེ་་་་
བོའི་ཚུལ་ཁྲིམས་རྒྱུར་གྱུར་པའི་དགེ་བ་གཞན་ནི་འདོད་པའི་ས་ལ་བརྟེན་ནོ། །གསུམ་པ་ནི་སོ་སྐྱེའི་ཚུལ་ཁྲིམས་ལུས་ངག་
གི་འཇུག་ལྡོག་དམིགས༑ དུས་དུས་སུ་རྣལ་འབྱོར་ལ་བརྩོན་པས་ནི་མི་སྡུག་པ་ལ་སོགས་པ་སྤྱོད་པ་རྣམ་སྦྱོང་གི་དམིགས་
པའམ། དྲན་པ་ཉེར་གཞག་གི་དམིགས་པ་ལུས་ལ་སོགས་པ་ལ་དམིགས། རྒྱུར་གྱུར་པའི་དགེ་བ་གཞན་ནི། གསུང་རབ་་
རྣམས་ཀྱི་ཚིག་དང་དོན་དུ་བཅས་པ་ལ་དམིགས་པའོ། །ལྔ་པ་ནི། སྤང་བྱ་ཤིན་ཏུ་རགས་པ་འཁོར་བ་སྡུག་བསྔལ་སྐྱེད་་་་
བྱེད་རྣམ་རྣལ་འབྱོར་སུན་འབྱིན་པའི་གཉེན་པོས་སྤངས་པ་དང་། བདག་མེད་གཉིས་ཤེས་རབ་གསུམ་གྱིས་དོན་སྤྱིའི་་་
ཚུལ་དུ་རྟོགས་པའོ། །དྲུག་པ་ནི། བྱང་ཆུབ་སེམས་དཔའ་ཚོགས་ལམ་པ་དེ་ལ་ཡོན་ཏན་གྱི་ཁྱད་པར་ཇི་ལྟ་བུ་དང་ལྡན་ན།
ཐེག་ཆེན་གྱི་རིགས་པ། བྱང་ཆུབ་སེམས་རྣམ་པ་གཉིས་བསྐྱེད། སྤྱོད་པ་ཕར་ཕྱིན་དྲུག་ལ་བསླབ་པ་གཞིར་བྱས་པའི་སྟེང་
341



དུ་སོ་སོའི་སྐྱེ་བོའི་ཚུལ་ཁྲིམས་བརྟེན་པ། དབང་པོའི་སྒོ་སྡོམ་པ། ཟས་ཀྱི་ཚོད་རིག་པ། ནམ་གྱི་ཆ་སྟོད་སྨད་ལ་མ་ཉལ་་་
བའི་རྣལ་འབྱོར་ལ་བརྩོན་པ། ཤེས་བཞིན་དུ་གནས་པར་མངོན་པར་དགའ་བ་སྟེ་ཆོས་ལྔ་དང་ལྡན་པ་ཡིན་ལ། དེའི་་་་
དང་པོ་ལ་བསམ་གཏན་གྱི་ཚུལ་ཁྲིམས་ལམ་སྡོམ་པ་མེད་པ་ནི་མ་ཡིན་མོད་ཀྱི་གཙོ་བོ་ཐེག་ཆེན་པོ་ཐར་རིས་བདུན་པ་
གོང་ཡང་རུང་བ་ལ་བརྟེན་པའོ། །གཉིས་པ་ལ་གུས་སྦྱོར་དང་རྟག་སྦྱོར་གྱི་དྲན་པ་སྟོབས་སུ་གྱུར་པའི་སྒོ་ནས་དབང་་་་
པོའི་སྒོ་བསྡམས་པ་ཕྱིར་བཞག་ནས། ཟབ་པ་དང་ཤེས་རབ་གཙོ་བོར་གྱུར་པ་དབང་པོ་ལྔའི་སྤྱོད་ཡུལ་དུ་གྱུར་པ་ཐམས་
ཅད་གཞན་དོན་དུ་སྤྱོད་ཅིང་བྱང་ཆུབ་སེམས་དཔའ་སྤྱོད་ཡུལ་རྣམ་བྱང་གི་སྨོན་ལམ་མངོན་པར་འདུ་བྱེད་པ་དང་།
གསུམ་པ་ཁ་ཟས་ལ་སོགས་དད་པའི་སྒོ་ནས་ཕུལ་བ་རྣམས་གནང་བཀག་རིག་པར་བྱས་ཏེ་མང་ཉུང་ཚོད་ཤེས་པས།
རང་ལུས་ལ་གནས་པའི་སྲིན་བུའི་རིགས་གྲངས་མེད་གསོ་བའི་ཕྱིར་དང་། ཆོས་སྒྲུབ་པའི་རྟེན་ཡུན་དུ་གནས་པའི་ཕྱིར་
དུ་བསམ་ཏེ་བཟའ་བ་སོགས་སོ། །བཞི་པ་ནི། ཐུན་སྟོད་སྨད་ལ་དྲན་པ་དང་ལྡན་པས་འདུ་འཛི་ལ་ཆགས་པ་སྤངས་ཏེ་་
མི་སྡུག་པ་དང་ཚད་མེད་པ་སྒོམ་པ་ལ་སོགས་པ་སྒྲིབ་པ་རྣམ་པར་སྦྱོང་བ་རྣམ་པར་ལ་བརྩོན་པའོ། །ལྔ་པ་ལ་སྒོ་གསུམ་
གྱི་བླང་དོར་ལ་སོགས་པའི་འཇུག་ལྡོག་ཐམས་ཅད་ཤེས་བཞིན་གྱི་བྱ་ར་དང་མ་བྲལ་བྱ་སྟེ། རུང་བ་སྤྱོད་ཅིང་མ་རུང་བ་
སྤོང་བ་ཤེས་བཞིན་གནས་པ་ལ་མངོན་པར་དགའ་བའོ། །གཞན་ཡང་ཚོགས་ལམ་དེའི་གནས་སྐབས་ཀྱི་ཡོན་ཏན་སྤྱན་་
དང་མངོན་པར་ཤེས་པ་ལྔ་འཐོབ་ཅིང་། མཐར་ཐུག་པའི་ཁྱད་པར་གྱི་འབྲས་བུ་ཆོས་རྒྱུན་གྱི་ཏིང་ངེ་འཛིན་ཐོབ་པར་་་
འགྱུར་ལ། དེའང་ཏིང་ངེ་འཛིན་དེ་ལས་མ་གཡོས་བཞིན་དུ་ཕྱོགས་བཅུའི་སངས་རྒྱས་ཀྱི་ཞིང་ཁམས་རྒྱ་མཚོར་འཇུག་་་
ཅིང་། སངས་རྒྱས་རྒྱ་མཚོའི་ཞལ་ལས། དམ་པའི་ཆོས་གཉན་པ་ཐོབ་པར་འགྱུར་ཏེ། མདོ་སྡེ་རྒྱན་ལས། དེ་ཚེ་ཆོས་ཀྱི་་་
རྒྱུན་ལས་ནི། །སངས་རྒྱས་རྣམས་ལ་ཞི་གནས་དང་། །ཡེ་ཤེས་ཡངས་ལ་འཐོབ་པའི་ཕྱིར། །གདམས་ངག་རྒྱ་ཆེན་ནོད་་་་
པར་འགྱུར། །ཞེས་གསུངས་པ་ལྟ་བུའོ། །བདུན་པ་ནི། ཆུང་འབྲིང་ཆེན་པོར་བྱེད་པའི་ལས་ཀྱང་རིམ་བཞིན་བཤད་ན།
ཚོགས་ལམ་ཆུང་ངུར་དྲན་པ་ཉེར་བཞག་བཞིའི་བྱེད་ལས་ཉན་ཐོས་པ་འཕགས་པའི་བདེན་ཞི་ལ་བློ་འཇུག་ཅིང་ཕྱིན་ཅི་
ལོག་བཞི་ལས་བློ་ལྡོག །འབྲིང་པོ་ཡང་དག་སྤོང་བ་བཞིའི་བྱེད་ལས་ཡང་དག་པར་སྤོང་བ་སྔ་མ་གཉིས་ཀྱིས་མི་མཐུན་པ་
པའི་ཕྱོགས་རྣམས་སྤང་། ཕྱི་མ་གཉིས་ཀྱིས་དགེ་བའི་ཆོས་རྣམས་སྐྱེད་ཅིང་སྤེལ་བའོ། །ཆེན་པོ་རྫུ་འཕྲུལ་རྐང་བཞིའི་་་་
བྱེད་ལས་འདོད་པའི་རྣམ་རྟོག་སོགས་འཇིག་རྟེན་གྱི་ཕྱིན་ཅི་ལོག་གི་རྣམ་རྟོག་བརྒྱད་སྤོང་ཞིང་སེམས་རྩེ་གཅིག་པའི་་་
ཏིང་ངེ་འཛིན་ལ་དབང་བྱེད་པའོ། །བརྒྱད་པ་ནི། ངེས་ཚིག་གི་སྒྲ་དོན་ནི། དྲོད་ལ་སོགས་པའི་རྟོགས་པ་སྐྱེ་བའི་སྣོད་་་་
རུང་དུ་བྱ་བའི་ཕྱིར་དགེ་བའི་ཚོགས་རྒྱ་ཆེན་པོ་གསོག་པར་བྱེད་པའི་ལམ་ཡིན་པས་ཚོགས་ལམ་ཞེས་བྱ་ཞིང་ཐར་པ་མྱ་
ངན་ལས་འདས་པའི་ཆ་དང་མཐུན་པར་ཡིད་ལ་བྱེད་པས་ཐར་པ་ཆ་མཐུན་གྱི་དགེ་རྩ་དང་། དཀོན་མཆོག་གསུམ་དང་
སྟོང་པ་ཉིད་ལ་མོས་པ་སྟོབས་སུ་གྱུར་པས་དད་པའི་ས་དང་། ཉེར་ལེན་གྱི་ཕུང་པོ་ལ་ཉན་ཐོས་པས་ནད་དང་ཤུ་བ་་མ
སོགས་ལྟར་ཉེས་དམིགས་སུ་ལྟ་བ་དང༌། ཐེག་ཆེན་པས་རང་བཞིན་མེད་པར་ལྟ་བས་སུན་འབྱིན་པའི་གཉེན་པོ་ཞེས་་་
ཀྱང་བྱའོ། །ཞེས་སོ། །གཉིས་པ་མི་ཕམ་འཇམ་པའི་དབྱངས་ཀྱི་གསུང་རབ་ལས་ཇི་ལྟར་འབྱུང་བ་ནི། མཁས་པའི་ཚུལ་ལ་
342



འཇུག་པའི་སྒོ་ཞེས་བྱ་བའི་བསྟན་བཅོས་ལས་གསལ་ཏེ་འདིར་ཡི་གེ་མང་གྱི་དོགས་པས་མ་བཀོད་དོ། །ཀུན་མཁྱེན་ཡབ་
སྲས་ཀྱི་གསུང་རབ་ལས་ཇི་ལྟར་འབྱུང་བ་བཞིན་ཚོགས་ལམ་གྱི་མཐའ་དཔྱད་བཤད་ཟིན་ཏོ། །གཉིས་པ་སྦྱོར་ལམ་་་་
བཞི་ལས། དང་པོ་དྲོད་ཀྱི་དམིགས་རྣམ་ནི། དྲོ་བ་སོགས་རྐང་པ་བཞི། གཉིས་པ་རྩེ་མོ་ནི། བདག་ཉིད་སོགས་རྐང་པ་་་
ཕྱེད་དང་ལྔ། གསུམ་པ་བཟོད་པ་ནི། དོན་ནི་སོགས་རྐང་པ་ཕྱེད་དང་གཉིས། བཞི་པ་ཆོས་མཆོག་ནི། ཆོས་མཆོག་སོགས་
རྐང་པ་གཉིས། གསུམ་པ་ཕྱིར་མི་ལྡོག་པའི་ཚོགས་ལ། ཁྱད་པར་གཞི་མདོར་བསྟན་པ་དང་། ཁྱད་པར་སོ་སོའི་རྟགས་་་
ཆོས་རྒྱས་པར་བཤད་པ་གཉིས། དང་པོ་ནི། ངེས་འབྱེད་སོགས་རྐང་པ་བཞི། གཉིས་ལ་སྦྱོར་ལམ་ཕྱིར་མི་ལྡོག་པ་དང་།
མཐོང་ལམ་པ་ཕྱིར་མི་ལྡོག་པ་དང་། སྒོམ་ལམ་པ་ཕྱིར་མི་ལྡོག་པའི་ཆེས་བཤད་པ་གསུམ། དང་པོ་ལ་རང་བཞིན་མདོར་
བསྟན་པ་དང་། རྟགས་ཀྱི་དབྱེ་བ་རྒྱས་པར་བཤད་པ། རྟོགས་ཆོས་ཀྱི་དོན་བསྡུ་བ་གསུམ། དང་པོ་ནི། གཟུགས་ལ་སོགས་
རྐང་པ་བཞི། གཉིས་པ་རྒྱས་བཤད་ནི། རྟགས་ཉི་ཤུ་ཡོད་པ་རྣམས་སྡེ་ཚན་བཞི་ལས། དང་པོ་ནི། གཟུགས་ལ་སོགས་རྐང་
པ་བཅུ་གཅིག །གཉིས་པ་ནི། ལུས་ལ་སོགས་རྐང་པ་ལྔ། གསུམ་པ་ནི། གཞན་གྱི་སོགས་རྐང་པ་གསུམ། བཞི་པ་ནི། སངས་
རྒྱས་སོགས་རྐང་པ་གཅིག །གསུམ་དོན་བསྡུ་བ་ནི། རྟགས་ནི་སོགས་རྐང་པ་བཞི། གཉིས་པ་མཐོང་ལམ། རང་བཞིན་་་་
མདོར་བསྟན་པ་དང་། རྟགས་ཀྱི་རབ་དབྱེ་རྒྱས་པར་བཤད་པ། རྟགས་ཆོས་ཀྱི་དོན་བསྡུ་བ་གསུམ། དང་པོ་ནི། མཐོང་་་
བའི་སོགས་རྐང་པ་བཞི། གཉིས་པ་རྒྱས་བཤད་ནི། སྡེ་ཚན་བཞི་ལས། དང་པོ་ནི། གཟུགས་ལ་སོགས་རྐང་པ་བཞི།
གཉིས་པ་ནི༔ ལུས་སེམས་སོགས་རྐང་པ་བཞི། གསུམ་པ་ནི། ཕུང་སོགས་སོགས་རྐང་པ་ཕྱེད་དང་གསུམ། བཞི་པ་ནི།
སེར་སྣ་སོགས་རྐང་པ་ཕྱེད་དང་བདུན། གསུམ་པ་དོན་བསྡུ་བ་ནི། དེ་འདྲའི་རྐང་པ་གསུམ། གསུམ་པ་སྒོམ་ལམ་ལ། ཕྱིར་
མི་ལྡོག་པའི་ཁྱད་པར་སྤྱིར་བསྟན་པ་དང་། ཁྱད་པར་ཅན་གྱི་དག་པའི་སྦྱོར་བ་བྱེད་བྲག་ཏུ་བསྟན་པ་གཉིས། དང་པོ་ལ།
རང་བཞིན་མདོར་བསྟན་པ་དང་རྣམ་བཞག་རྒྱས་པར་བཤད་པ། རྟག་ཆོས་ཀྱི་དོན་བསྡུ་བ་དང་གསུམ། དང་པོ་ནི།
སྒོམ་པའི་སོགས་རྐང་པ་བཞི། གཉིས་པ་ལ། སྒོམ་ལམ་གྱི་ངོ་བོ་ངེས་ཚིག་གི་སྒོ་ནས་ངོས་བཟུང་བ་དང་། དེ་ཡི་རྣམ་པའི་
རབ་དབྱེ་རྒྱས་པར་བསྟན་པ། རྟགས་སྒྲོ་སྐུར་དང་བྲལ་བ་འཆད་ཚུལ་གྱི་རྩོད་སྤོང་བཤད་པ་གསུམ། དང་པོ་ནི། ངེས་་་
འབྱེད་སོགས་རྐང་པ་བཞི། གཉིས་པ་རྣམ་པའི་རབ་དབྱེ་ནི། དེ་ནི་སོགས་རྐང་པ་བཞི། གསུམ་པ་རྟགས་སྒྲོ་སྐུར་དང་་་་
བྲལ་བ་འཆད་ཚུལ་གྱི་རྩོད་སྤོང་ལ། རྣམ་པ་ཚོགས་ཀྱི་རབ་དབྱེ་ལ་རྩོད་པ་སྤོང་བ་དང་ལམ་སྤང་གཉེན་གྱི་རབ་དབྱེ་ལ་
རྩོད་པ་སྤོང་ཚུལ་གཉིས། དང་པོ་ནི། གྲངས་མེད་སོགས་རྐང་པ་བཞི། གཉིས་པ་ལ། དོན་དམ་སྟོང་པའི་ཆོས་ཀྱི་སྤོང་ཐོབ་
མི་འཐད་པའི་རྩོད་སྤོང་དང་། ཀུན་རྫོབ་སྐད་ཅིག་མའི་ཆོས་ཀྱི་དང་། རྣམ་མཁྱེན་མི་ཐོབ་པའི་རྩོད་སྤོང་གཉིས། དང་པོ་
ལ། རྩོད་པ་དང་ལན་གཉིས། དང་པོ་ནི། དངོས་པོ་སོགས་རྐང་པ་བཞི། གཉིས་པ་ནི། བྱང་ཆུབ་སོགས་རྐང་པ་བཞི།
གཉིས་པ་ཀུན་རྫོབ་སྐད་ཅིག་མའི་ཆོས་ཀྱི་བྱང་ཆེན་མི་ཐོབ་པའི་རྩོད་སྤོང་ནི། སེམས་ནི་སོགས་རྐང་པ་བཞི། གསུམ་པ་
རྟགས་ཆོས་ཀྱི་དོན་བསྡུ་བ་ནི། སྐྱེ་བ་སོགས་རྐང་པ་བཞི། གཉིས་པ་ཁྱད་པར་ཅན་གྱི་དག་པའི་སྦྱོར་བ་ལ། བརྟེན་པ་་་་
ཆོས་སྐུའི་རྒྱུ་སྲིད་ནི་མཉམ་ཉིད་དང་། རྟེན་ལོངས་སྐུའི་སྐུ་ཞིང་དག་སྦྱོར་དང་། མཛད་པ་སྤྲུལ་སྐུ་རྒྱུ་ཐབས་མཁས་སྦྱོར་
343



བ་དང་། གསུམ། དང་པོ་ལ། དངོས་དང་། དེ་ལ་རྩོད་པ་སྤོང་བ་གཉིས། དང་པོ་ནི། ཆོས་རྣམས་སོགས་རྐང་པ་གཉིས།
གཉིས་པ་རྩོད་སྤོང་ནི། མས་མེད་སོགས་རྐང་པ་གཉིས། གཉིས་ཞིང་དག་སྦྱོར་ནི། སེམས་ཅན་སོགས་རྐང་པ་བཞི།
གསུམ་པ་ཐབས་མཁས་སྦྱོར་བ་ལ། དོན་བསྡུས་ཏེ་བསྟན་པ་དང་། དབྱེ་བ་རྒྱས་པར་བཤད་པ་གཉིས། དང་པོ་ནི། ཡུལ་་
དང་སོགས་རྐང་པ་གཅིག །གཉིས་པ་དབྱེ་བ་རྒྱས་པར་བཤད་པ་ལ། སྒྲུབ་བྱ་ཡུལ་གྱི་ཐབས་མཁས་དང་སྒྲུབ་བྱེད་སྦྱོར་་
བའི་ཐབས་མཁས་གཉིས་ལས། དང་པོ་ནི། དགྲ་རྣམས་སོགས་རྐང་པ་གཉིས། གཉིས་པ་རྒྱུ་སྦྱོར་བའི་ཐབས་མཁས་ལ།
ངོ་བོ་དང་། ཁྱད་པར་བྱེད་ལས་གསུམ་ལས། དང་པོ་ནི། ཐུན་མོང་སོགས་རྐང་པ་གཅིག །གཉིས་པ་སྤང་རྟོགས་ཀྱི་ཁྱད་
པར་ནི། མ་ཆགས་སོགས་རྐང་པ་གཉིས། གསུམ་པ་བྱེད་ལས་ནི། དེ་ཡི་སོགས་རྐང་པ་གཅིག །འདི་དག་གི་ཟབ་མོའི་་་་
གནད་རྣམས་ཀུན་མཁྱེན་ཆོས་ཀྱི་རྒྱལ་པོ་ཡབ་སྲས་ཀྱི་གསུང་རབ་རྣམས་ལས་རྟོགས་པར་བྱ་བ་ཁོ་ནའོ། །ཤེས་རབ་ཀྱི་ཕ་
རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་པར་རྟོགས་པའི་རྒྱན་གྱི་དཀའ་འགྲེལ་ལེགས་བཤད་ལུང་གི་རྒྱ་མཚོ་
ཞེས་བྱ་བ་ལས་སྐབས་བཞི་པ་རྣམ་རྫོགས་སྦྱོར་བའི་དཀའ་བའི་གནད་རྣམ་པར་བཤད་པའོ། ། །།
སྐབས་ལྔ་པ།རྩེ་སྦྱོར་གྱི་དཀའ་བའི་གནད་རྣམ་པར་བཤད་པ།
གཉིས་པ་དེ་སྐབས་སོ་སོར་མཐར་ཕྱིན་པའི་མངོན་རྟོགས་རྩེ་སྦྱོར་ལ། སྦྱོར་ལམ་རྩེ་སྦྱོར་དང་། མཐོང་ལམ་རྩེ་སྦྱོར་
དང་། སྒོམ་ལམ་རྩེ་སྦྱོར་དང་། བར་ཆད་མེད་པའི་རྩེ་སྦྱོར་དང་བཞི། དང་པོ་ལ་རྟགས་ཀྱིས་མཚོན་པ་དྲོད་ཀྱི་རྩེ་སྦྱོར།
རྣམ་འཕེལ་གྱིས་མཚོན་པ་རྩེ་མོའི་རྩེ་སྦྱོར། བརྟན་པས་མཚོན་པ་བཟོད་པའི་རྩེ་སྦྱོར། ཚོགས་ཀྱིས་མཚོན་པ་ཆོས་མཆོག་
གི་རྩེ་སྦྱོར་བཞི། དང་པོ་ནི། རྨི་ལམ་སོགས་རྐང་པ་བཞི། གཉིས་པ་ནི། འཛམ་བུའི་སོགས་རྐང་པ་བཞི། གསུམ་པ་ནི། རྣམ་
ཀུན་སོགས་རྐང་པ་བཞི། བཞི་པ་ནི། གླིང་བཞི་སོགས་རྐང་པ་བཞི། གཉིས་སྤང་བྱ་འཇུག་ལྡོག་རྫས་བཏགས་ཀྱི་རྟོག་པ་
ཀུན་བརྟགས་ཀྱི་ཆ་སྤོང་བས་མཚོན་པའི་མཐོང་ལམ་རྩེ་སྦྱོར་ལ། སྤང་བྱ་རྟོག་པ་དང་། གཉེན་པོ་མཐོང་ལམ་གཉིས།
དང་པོ་ལ་གཉིས་མདོར་བསྟན་དང་རྒྱས་བཤད་དོ། །དང་པོ་ནི། འཇུག་པ་སོགས་རྐང་པ་གཉིས། གཉིས་པ་ལ་གཟུང་་་་
རྟོག་གཉིས་ལས། དང་པོ་ལ། འཇུག་པ་གཟུང་རྟོག་དང་། ལྡོག་པ་གཟུང་རྟོག་གོ །དང་པོ་ནི། ངོ་བོ་སོགས་རྐང་པ་བརྒྱད།
གཉིས་པ་ནི། སྲིད་དང་སོགས་རྐང་པ་བཅུ་གཉིས། གཉིས་པ་འཛིན་རྟོག་ལ། རྫས་འཛིན་དང་། བཏགས་འཛིན་གཉིས་་
ལས། དང་པོ་ནི། འཛིན་པ་སོགས་རྐང་པ་བརྒྱད། གཉིས་པ་ནི། ཆེད་བཞིན་སོགས་རྐང་པ་བརྒྱད། གཉིས་པ་གཉེན་པོ་ལ།
རྒྱུ་འབྲས་ངོ་བོ་ཉིད་གསུམ་ལས། དང་པོ་རྒྱུ་ནི། བྱང་ཆུབ་སོགས་རྐང་པ་བཞི། གཉིས་པ་ལ་གཉིས། དོན་ལ་གནས་པའི་་
བྱང་ཆེན་བསྟན་པ། རྟོག་པས་བཏགས་པའི་བྱང་ཆེན་དགག་པའོ། །དང་པོ་ནི། ཇི་མ་ཟད་སོགས་རྐང་པ་བཞི། གཉིས་པ་
ལ་གཉིས། དངོས་པོར་སྨྲ་བའི་ལུགས་དགག དབུ་མ་སྨྲ་བའི་ལུགས་བཞག་པའོ། །དང་པོ་ལ་གཉིས། ཁྱབ་བྱེད་ལ་་་་་
དམིགས་པ་དང་། ཁས་བླང་ནང་འགལ་གྱི་དགག་པའོ། །དང་པོ་ནི། འགོག་པ་སོགས་རྐང་པ་བཞི། གཉིས་པ་དབུ་མ་སྨྲ་
བའི་ལུགས་བཞག་པ་ནི། འདི་ལ་སོགས་རྐང་པ་བཞི། གསུམ་པ་མཐོང་ལམ་རྩེ་སྦྱོར་དངོས་ལ་གཉིས། ངོ་བོ་དང་དེ་ཇི་་་
344



ལྟར་སྒོམ་ཚུལ་ལོ། །དང་པོ་ནི། སྦྱིན་པ་སོགས་རྐང་པ་བཞི། གཉིས་པ་ནི། དེ་ནས་སོགས་རྐང་པ་བཞི། འདིར་རྟེན་འབྲེལ་
གྱི་མཐའ་དཔྱད་པ་ལ། ཀུན་མཁྱེན་རོང་ཀློང་གཉིས་ཀྱི་གསུངས་རབ་ལས་ཇི་ལྟར་འབྱུང་བ་དང༌། རིང་ལུགས་པ་ཆེན་་
པོ་རྣམས་ཀྱིས་དེ་ཡི་དགོངས་པ་ཕྱིན་ཅི་མ་ལོག་པ་གཏན་ལ་དབབ་ཚུལ་ལོ། །དང་པོ་ལ། རོང་ཟོམ་ཆོས་ཀྱི་བཟང་པོའི་་
གསུང་ལས་ཇི་ལྟར་འབྱུང་བ་དང་། ཀུན་མཁྱེན་ཆོས་ཀྱི་རྒྱལ་པོའི་གསུང་ལས་ཇི་ལྟར་འབྱུང་བའོ། །དང་པོ་ནི། གྲུབ་་་་་
མཐའི་བརྗེད་བྱང་ཆེན་མོ་ལས། རྟེན་ཅིང་འབྲེལ་བར་འབྱུང་བ་ལ་དོན་རྣམ་པ་བཞིས་བསྟན་ཏེ། དེ་ཡང་གང་ཞེ་ན།
ངེས་པའི་ཚིག་དང༌། རང་གི་ངོ་བོ་དང་། དབྱེ་བ་དང་། ལས་ཅི་བྱེད་པའོ། །དེ་ལ་ངེས་པའི་ཚིག་ནི། རྒྱུ་དང་བཅས་ཤིང་
རྐྱེན་དང་བཅས་ནས་འབྱུང་ལ། རྒྱུ་མེད་ཅིང་རྐྱེན་མེད་པར་མི་འབྱུང་བའི་ཕྱིར། རྟེན་ཅིང་འབྲེལ་བར་འབྱུང་བ་ཞེས་་་
བྱའོ། །རང་གི་ངོ་བོ་ནི། ཕྱིའི་རྟེན་ཅིང་འབྲེལ་བར་འབྱུང་བ་དང་། ནང་རྟེན་ཅིང་འབྲེལ་བར་འབྱུང་བའོ། །དེ་ལ་ཕྱི་རྟེན་
ཅིང་འབྲེལ་བར་འབྱུང་བ་ལ་ཡང་རྒྱུ་དང་འབྲེལ་བ་དང་། རྐྱེན་དང་འབྲེལ་བའོ། །རྒྱུ་དང་འབྲེལ་བ་ནི། ས་བོན་ལས་མྱུ་
གུ་འབྱུང་བ་ནས། མེ་ཏོག་ལས་འབྲས་བུ་འབྱུང་གི་བར་དུ་རྒྱུ་ལ་རག་ལས་པའི་ཆོས་དྲུག་གོ །རྐྱེན་དང་འབྲེལ་བ་ནི། །
ཁམས་དྲུག་འདུས་པ་ལས། འབྲས་བུ་སྨིན་པར་བྱེད་དེ། དེ་ལ་འབྱུང་བ་ཆེན་པོ་བཞི་དང་། དུས་དང་ནམ་མཁའི་ཁམས་
དང་དྲུག་གོ །ནང་རྟེན་ཅིང་འབྲེལ་བར་འབྱུང་བ་ལ་ཡང་རྒྱུ་དང་འབྲེལ་བ་དང་། རྐྱེན་དང་འབྲེལ་བའོ། །དེ་ལ་རྒྱུ་དང་
འབྲེལ་བ་ནི་མ་རིག་པ་ནས་རྒ་ཤིའི་བར་དུའོ། །རྐྱེན་དང་འབྲེལ་བ་ནི། ཁམས་དྲུག་འདུས་པ་ལས་འབྲས་བུ་འབྱུང་བའོ། །
དབྱེ་བ་ནི་རྣམ་པ་དྲུག་སྟེ། མཚན་ཉིད་དང་། ལས་དང་ས་དྲུག་གི་དབྱེ་བ་དང་། རིགས་བསྡུ་བ་དང་། འཁོར་བ་ལ་ཐོག་
མ་དང་ཐ་མ་མེད་པར་བསྟན་པ་དང་། དུམ་བུ་གསུམ་གྱི་ཆ་ཡོད་པར་བསྟན་པའོ། །དེ་ལ་མཚན་ཉིད་ལ་ཡང་དོན་རྣམ་
པ་ལྔ་སྟེ། རང་གི་མཚན་ཉིད་དང་། ངེས་པའི་ཚིག་གི་མཚན་ཉིད། ས་དྲུག་གི་མཚམས་སྦྱོར་བའི་མཚན་ཉིད་དང་། རྒྱུ་་་
བསྡུ་བའི་མཚན་ཉིད་དང་། མཐའ་གཉིས་དང་འབྲལ་བའི་མཚན་ཉིད་དོ། །དེ་ལ་རང་གི་མཚན་ཉིད་ནི། མ་རིག་པའི་་་
མཚན་ཉིད་ནི་མི་ཤེས་པ་སྟེ། རྒྱུ་དང་། འབྲས་བུ་དང་། དེ་ཁོ་ན་ཉིད་ཀྱི་དོན་ལ་རྨོངས་པ་ནི་མ་རིག་པའོ། །དེ་བཞིན་དུ་
ལྷག་མ་རྣམས་ལ་ཡང་རང་གི་མཚན་ཉིད་རེ་རེ་ནས་སྦྱར་ཏེ་བཤད་དོ། །ངེས་པའི་ཚིག་གི་མཚན་ཉིད་ནི། ཅིའི་ཕྱིར་མ་་
རིག་པ་ཞེས་བྱ་ཞེ་ན། མུན་པ་ཆེན་པོའི་ཕྱིར་མ་རིག་པ་ཞེས་བྱ་སྟེ། དཔེར་ན་མུན་ཁང་གི་ནང་དུ་རྫས་ཤིག་བཞག་ན།
རྫས་མེད་པ་མ་ཡིན་ནའང་། མུན་པའི་དབང་གིས་རྫས་མི་མཐོང་བ་དང་འདྲ་བར། ཡང་དག་ས་དེ་ཁོ་ན་ཉིད་མེད་པ་མ་
ཡིན་ན་ཡང་། མ་རིག་པའི་དབང་གིས་དེ་ཁོ་ན་ཉིད་མ་མཐོང་བའི་ཕྱིར། མ་རིག་པ་ཞེས་བྱའོ། །དེ་ཞིན་དུ་ལྷག་མ་རྣམས་
ལ་ཡང་ངེས་པའི་ཚིག་རེ་རེ་ཡོད་དོ། །ཡན་ལག་གི་མཚམས་སྦྱོར་བའི་མཚན་ཉིད་ནི། འདི་ཡོད་པས་ན་འདི་ཡོད་པ་སྟེ།
མ་རིག་པའི་རྐྱེན་གྱིས་འདུ་བྱེད་ཅེས་བྱ་བ་ནས། སྐྱེ་བའི་རྐྱེན་གྱིས་རྒ་ཤི་ཞེས་བྱ་བའི་བར་དུ། ཡན་ལག་བཅུ་གཉིས་་་་
གཅིག་གི་གྲོགས་སུ་གཅིག་གྱུར་པའོ། །རྒྱུ་བསྡུ་བའི་མཚན་ཉིད་ནི། །དང་པོར་མ་རིག་པ་དང༌། སྲེད་པ་དང་། ལེན་པ་་་
གཉིས་ཀ་ཡང་ཆགས་ཤིང་ཞེན་པའི་མཚན་ཉིད་ཡིན་པས་སྲིད་པར་བསྡུ། དེ་གསུམ་རིང་བའི་རྒྱུའོ། །འདུ་བྱེད་ནི་སྲིད་
པ་བསྐྱེད་པའི་རྒྱུ་ཡིན་པས། སྲིད་པར་བསྡུ་ཏེ། སྲིད་པ་ནི་ཉེ་བའི་རྒྱུ་ཞེས་གདགས། དེ་བས་ན་རྒྱུ་རྣམ་པ་གཉིས་སུ་་་་༌
345



འདུས་པས། རྒྱུ་བསྡུ་བའི་མཚན་ཉིད་ཅེས་བྱའོ། །མཐའ་གཉིས་དང་བྲལ་བའི་མཚན་ཉིད་ནི། ཡན་ལག་བཅུ་གཉིས་པོ་
འདི་དག རྒྱུ་འགག་པའི་ཆོས་ཅན་ཡིན་པས། མུ་སྟེགས་རྟག་པར་ལྟ་བའི་མཐའ་སེལ། འབྲས་བུ་འབྱུང་བའི་ཆོས་ཅན་་་་
ཡིན་པས་སྟོང་པ་ཆད་པར་ལྟ་བའི་མཐའ་སེལ་བས། མཐའ་གཉིས་དང་བྲལ་བའི་མཚན་ཉིད་ཅེས་བྱའོ། །ལས་ལ་རྣམ་་
གཉིས་ཏེ། ལས་དང་། བྱེད་པའི་རྩལ་ལོ། །མ་རིག་པའི་ལས་ནི་རྨོང་པར་བྱེད་དོ། །དེའི་བྱེད་པའི་རྩལ་ནི་འདུ་བྱེད་མངོན་
པར་འབྱིན་པའི་རྒྱུ་ཡང་ཡིན་ཏེ། དེ་བཞིན་ལྷག་མ་རྣམས་ལ་ཡང་སྦྱར་རོ། །ཡན་ལག་གི་དབྱེ་བ་ནི། རྣམ་པ་ལྔ་སྟེ་མ་རིག་
པ་དང་། འདུ་བྱེད་དང་། རྣམ་པར་ཤེས་པ་གསུམ་ནི་འཕེན་པའི་ཡན་ལག་གོ །མིང་དང་། གཟུགས་དང༌། སྐྱེ་མཆེད་་་་་
དྲུག་དང་། རེག་པ་དང་། ཚོར་བ་བཞི་ནི་འཕངས་པའི་ཡན་ལག་གོ །སྲེད་པ་དང་། ལེན་པ་དང་། སྲིད་པ་གསུམ་ནི་་་་
མངོན་པར་སྒྲུབ་པའི་ཡན་ལག་གོ །སྐྱེ་བ་ནི་མངོན་པར་གྲུབ་པའི་ཡན་ལག་གོ །རྒ་ཤི་ནི་ཉེས་དམིགས་ཀྱི་ཡན་ལག་གོ །
རིགས་བསྡུ་བ་ནི། ལས་དང་ཉོན་མོངས་པ་དང་ཚེ་གསུམ་འདས་ཏེ། མ་རིག་པ་དང་། སྲེད་ལེན་ནི་ཉོན་མོངས་པའོ། །
འདུ་བྱེད་དང་སྲིད་པ་ནི་ལས་སོ། །ལྷག་མ་བདུན་ནི་སྡུག་བསྔལ་ཏེ་ཚེའོ། །འཁོར་བ་ལ་ཐོག་མ་དང་ཐ་མ་མེད་པར་་་་
བསྟན་པ་ནི་གསུམ་ལས་གཉིས་འབྱུང་སྟེ། མ་རིག་པ་ལས་འདུ་བྱེད་འབྱུང་ལ། སྲེད་ལེན་ལས་སྲིད་པ་འབྱུང་ངོ་། །གཉིས་
ལས་བདུན་འབྱུང་སྟེ། འདུ་བྱེད་དང་སྲིད་པ་ལས་འབྲས་བུ་སྡུག་བསྔལ་བདུན་འབྱུང་ངོ༌། །བདུན་ལས་ཀྱང་གསུམ་་་་
འབྱུང་སྟེ། ད་ལྟར་གྱི་འབྲས་བུ་བདུན་ལས། མ་འོངས་པའི་མ་རིག་པ་དང་སྲེད་ལེན་གཉིས་འབྱུང་ངོ་། །བདུན་ལས་ཀྱང་
གསུམ་འབྱུང་སྟེ། ད་ལྟར་གྱི་འབྲས་བུ་བདུན་ལས། མ་འོངས་པའི་མ་རིག་པ་དང་སྲེད་ལེན་གཉིས་འབྱུང་ངོ༌། །དེ་བས་་
ན་ངེས་པ་མེད་པར་འབྱུང་བས་འཁོར་བ་ལ་ཐོག་མ་དང་ཐ་མ་མེད་དོ། །དུམ་བུ་གསུམ་གྱི་ཆ་ཡོད་པར་བསྟན་པ་ནི། མ་
རིག་པ་དང་འདུ་བྱེད་ནི་འདས་པ་ཡིན་པས་ཚེ་སྔ་མ་སྟེ། རྒྱུ་འབའ་ཞིག་གི་སྒོ་ནས་གཞག སྐྱེ་བ་རྒ་ཤི་གཉིས་ནི་མ་་་་་
འོངས་པ་སྟེ། ཚེ་ཕྱི་མ་ཡིན་པས་འབྲས་བུ་འབའ་ཤིག་གི་སྒོ་ནས་བཞག་སྟེ། བར་ཆ་བརྒྱད་ནི་ད་ལྟར་གྱི་རྒྱུ་འབྲས་གཉིས་
ཀའི་སྒོ་ནས་བཞག་གོ །ལས་ཅི་བྱེད་ན། རྟེན་ཅིང་འབྲེལ་བར་འབྱུང་བ་བསྟན་པས་ན། མུ་སྟེགས་ཅན་རྒྱུ་མེད་པ་ལས་་་
འབྱུང་བར་འདོད་པ་དང་མི་མཐུན་པའི་རྒྱུ་ལས་འབྱུང་བ་སེལ་ཏོ། །རྒྱུ་ཡོད་ཡོད་པ་ལས་འབྱུང་ཞིང་། རྟག་པར་མ་ཡིན་
པ་དང་། ཆད་པར་མ་ཡིན་པ་དང་། འཕོ་བར་མ་ཡིན་པ་དང་། རྒྱུ་ཆུང་ངུ་ལས་འབྲས་ཆེན་འབྱུང་བ་ཡིན་པ་དང་། དེ་་
དང་འདྲ་བའི་རྒྱུད་དུ་འབྱུང་བར་སྟོན་ཏོ། །ལུགས་ལས་ལྡོག་པ་ནི། གཞུང་ལས་འབྱུང་བར་བས། མ་རིག་པའི་མཚན་་་་་
ཉིད་ནི་མ་ཤེས་པ་ ( ལས་དགེ་སྡིག་མི་ཤེས་པ)ལས་ནི་ཡན་ལག་པ་ལ་སྒྲིབ་པ་་(ཟག་པ་མེད་པ་འི་ཤེས་རབ་ལ་སྒྲིབ་པ){ འདུ་བྱེད་ཀྱི་
མཚན་ཉིད་ནི། དགེ་སྡིག་ལ་མངོན་པར་འདུ་བྱེད་པ་(དགེ་བ་དང་མི་དགེ་བ་དང་མི་གཡོ་བར་དུ་བྱེད)། ལས་ནི་འདེབས་པའོ། །
( ལས་དང་ཉོན་མོངས་པའི་ས་བོན་འདེབས་པས)། རྣམ་པར་ཤེས་པའི་མཚན་ཉིད་ནི། ཡུལ་རིག་ཅིང་རྟོགས་པ།(བྱེ་བྲག་ཏུ་འབྱེད་པ)།
ལས་ནི་ཁྲིད་པའོ། །“( སྲིད་པ་མྱོང་བར་སྤྱོད་ལ)། མིང་དང་གཟུགས་ཀྱི་མཚན་ཉིད་ནི་རྟེན་པ། ་༌(མདུང་ཁྱིམ་གྱི་ཚུལ་དུ་རྟེན་པ)།
ལས་ནི་འཛིན་པའོ། །(མི་དབྱེ་བའི་གཟུངས་བྱེད)： སྐྱེ་མཆེད་དྲུག་གི་མཚན་ཉིད་ནི་སྐྱེ་བ། “(སྐྱེ་བའི་སྒོར་འཇུག་པ)༑ ལས་ནི་་་་
རྫོགས་པའོ། །"(དབང་པོ་དྲུག་རྫོགས་པར་བྱེད)། རེག་པའི་མཚན་ཉིད་ནི་གཅོད་པའོ། །“(རིགས་སུ་གཅོད་པ་འོ)། །ལས་ནི་བསྐྱེད་
*•
346



པའོ། །༌(ཚོར་བསྐྱེད་པའོ)༑ །ཚོར་བའི་མཚན་ཉིད་ནི་མྱོང་བའོ། །་(རྣམ་པ་གསུམ་མྱོང་བའོ)། །ལས་ནི་སྤྱོད་པའོ། །༌(ལས་ནི་བདེ་
བ་སོགས་སྐྱོད་པ་འོ)། །སྲེད་པའི་མཚན་ཉིད་ནི་ཆགས་པ་་་(ཆགས་པའི་ཡུལ་འདོད་པ། ལས་ནི་སྡུད་པ། ལེན་པའི་མཚན་ཉིད་ནི་སྒྲུབ་པའོ）།
་༌༌་དོན་གཉེར་ཞིང་སྒྲུབ་པ། （ལས་ནི་སྦྱོར་བ)། ་༌༌བསྒྲུབ་པའི་ཐབས་སྦྱོར་བ། སྲིད་པའི་མཚན་ཉིད་ནི་འབྱུང་བ། (བག་་་་་
ཆགས་མཐུ་ཅན་དུ་གྱུར་པ)། ལས་ནི་འཕྱིན་པའོ། །༌(ལུས་ལེན་པར་བྱེད་ལ)། སྐྱེ་བའི་མཚན་ཉིད་ནི་སྡུག་བསྔལ་བ། ་༌(སྡུག་བསྔལ་་
གསུམ་དང་བརྒྱད་མྱོང་བའོ)། །རྒྱས་པའི་མཚན་ཉིད་ནི་ལུས་སེམས་འགྱུར་བར་བྱེད་པ། ་་་(རྒུར་བ་དང་སྐྲ་དཀར་བ་ཁ་སྤུ་མང་བ)། ཤི་
བའི་མཚན་ཉིད་ནི་ལུས་སེམས་བྱེ་བའོ། །༌(ཚོར་བ་རྒྱུན་ཆད་ནས་ཡུད་ཙམ་འདས་པ)། འཇིག་རྟེན་རྒྱང་ཕན་པས་ཚེ་སྔ་ཕྱི་མེད་
པར་ལྟ་བའི་གཉེན་པོར། བཅོམ་ལྡན་འདས་ཀྱིས་རྒྱུ་རྐྱེན་བཅུ་གཉིས་བཀའ་སྩལ་ཏེ། དེ་ལ་མ་རིག་པ་དང་འདུ་བྱེད་་་་་
གཉིས་ཀྱིས་ནི་ཚེ་སྔ་མ་བསྟན། སྐྱེ་བ་དང་རྒ་ཤི་གཉིས་ཀྱིས་ནི་ཚེ་ཕྱི་མ་བསྟན། བར་གྱི་བརྒྱད་ཀྱིས་ནི་ད་ལྟར་གྱི་ཚེ་་་་
བསྟན། དེ་ཡང་ཚེ་སྔ་མ་ནི་རྒྱུ་འབའ་ཤིག་གི་སྒོ་ནས་བསྟན། ཚེ་ཕྱི་མ་ནི་འབྲས་བུ་འབའ་ཤིག་གི་སྒོ་ནས་བསྟན། ད་ལྟར་
གྱི་ཚེ་ནི་རྒྱུ་དང་འབྲས་བུ་གཉིས་ཀའི་སྒོ་ནས་བསྟན་ཏེ། དེ་ལྟར་ཅིའི་ཕྱིར་བསྟན་ཅེ་ན། ཚེ་གསུམ་ཡང་ཡོད་པ། དེ་ཡང་
ཚེ་སྔ་མའི་རྒྱུས་ནི་འདི་བསྐྱེད། འདིའི་རྒྱུས་ནི་ཕྱི་མ་བསྐྱེད་པར་བསྟན་པའི་ཕྱིར་རོ། །དེ་ལ་སྲེད་ལེན་དང་། མ་རིག་པ་་་
གཉིས་ཉོན་མོངས་པར་རིགས་གཅིག་ཀྱང་། མིང་གཉིས་སུ་བཏགས། སྲིད་པ་དང་འདུ་བྱེད་གཉིས་ལས་སུ་རིགས་་་་་
གཅིག་པ་ལས། མིང་གཉིས་སུ་བཏགས། རྣལ་འབྱོར་ཤེས་པ་ནས་ཚེར་བའི་བར་དང་། སྐྱེ་བ་ནས་རྒ་ཤི་གཉིས་དང་།
ཚེའི་འདུ་བྱེད་དུ་རིགས་གཅིག་པ་ལས། མིང་གཉིས་སུ་བཏགས་པར་རིགས་པར་བྱ་སྟེ། ཚེ་གསུམ་དུ་བཅད་པ་ཆོད་ཆེ་་
བའི་ཕྱིར། དངོས་པོ་གཅིག་ལ་མིང་གཉིས་སུ་བཏགས་སོ། །ཚེ་སྔ་མར་བཏགས་པ་མ་རིག་པ་དང་འདུ་བྱེད་ཀྱིས། ད་ལྟར་
གྱི་ཚེར་གཏོགས་པ་རྣལ་འབྱོར་ཤེས་པ་ནས་ཚོར་བའི་བར་དུ་ལྔ་བསྐྱེད་དོ། །ད་ལྟར་གྱི་ཚེར་གཏོགས་པ་སྲེད་ལེན་དང་
སྲིད་པ་གསུམ་གྱིས། ཕྱི་མའི་ཚེར་གཏོགས་པ་སྐྱེ་བ་དང་རྒ་ཤི་གཉིས་བསྐྱེད་དོ། །དེ་ལ་མ་རིག་པ་ནི་དངོས་སུ་ན། ཚེ་སྔ་་
མའི་སྲེད་ལེན་གཉིས་ཡིན། འདུ་བྱེད་ནི་སྔ་མའི་སྲིད་པ་ཡིན་ཏེ། དེ་ལྟར་ན་མ་རིག་པ་དང་འདུ་བྱེད་ནི་དངོས་སུ་ན། ཚེ་
སྔ་མའི་སྲེད་ལེན་གཉིས་ཡིན། འདུ་བྱེད་ནི་སྔ་མའི་སྲིད་པ་ཡིན་ཏེ། དེ་ལྟར་ན་མ་རིག་པ་དང་འདུ་བྱེད་གཉིས་ཚེ་སྔ་མ་
ཡང་ཡིན་ལ། དེའི་རྒྱུས་ཚེ་འདིའི་འབྲས་བུ་ལྔ་ཡང་བསྐྱེད་དོ། །ཚེ་འདིའི་མ་རིག་པ་ནི་སྲིད་ལེན་ཅེས་བྱ། འདུ་བྱེད་་་་
སྲིད་པ་ཞེས་བྱ་སྟེ། འདི་གསུམ་གྱིས་ནི་ཕྱི་མའི་སྐྱེ་བ་དང་རྒ་ཤི་གཉིས་བསྐྱེད་དོ། །དེ་ལྟར་ན་དེ་བརྒྱད་ཚེ་འདི་ཡང་།
དེའི་རྒྱུས་ཚེ་ཕྱི་མ་ཡང་བསྐྱེད་དོ། །ཕྱི་མའི་སྐྱེ་བ་དང་རྒ་ཤི་གཉིས་ནི་དངོས་སུ་ཕྱི་མའི་རྣལ་འབྱོར་ཤེས་པ་སྐྱེ་བ་ཡིན།
ལྷག་མ་རྣམས་ནི་རྒ་ཤི་ཡིན་ཏེ། དེ་ལྟར་ན་འབྲས་བུའི་སྒོ་གཅིག་པུ་ནས། ཕྱི་མ་བསྟན། ཅིའི་ཕྱིར་སྔ་མའི་སྲེད་ལེན་དང་
སྲིད་པ་ལ་མ་རིག་པ་དང་འདུ་བྱེད་ཅེས་བྱ་ཞེ་ན། ཚེ་སྔ་མ་ནི་བརྟགས་པས་བཏགས་པ་ཙམ་དུ་ཟད་དོ། །ཞེས་སོ། །
གཉིས་པ་ནི། ངེས་དོན་ཤིང་རྟ་ཆེན་མོ་ལས། ད་ནི་ཆོས་ཐམས་ཅད་རྟེན་ཅིང་འབྲེལ་བར་འབྱུང་བའི་རང་བཞིན་དུ་་་་
བསྟན་པར་བྱ་སྟེ། རྩ་བ་ཤེབ་ལས། རྟེན་ཅིང་འབྲེལ་འབྱུང་མ་ཡིན་པའི། ཆོས་འགའ་ཡོད་པ་མ་ཡིན་པ། དེ་ཕྱིར་སྟོང་པ་
མ་ཡིན་པའི། ཆོས་འགའ་ཡོད་པ་མ་ཡིན་ནོ། །ཞེས་པས། འདིར་དེ་བཤད་པ་ལ། གཤིས་རྟེན་ཅིང་འབྲེལ་བར་འབྱུང་བ།
3:47



(སྲིད་པ་མྱོང་བར་སྤྱོད་ལ)། མིང་དང་གཟུགས་ཀྱི་མཚན་ཉིད་ནི་རྟེན་པ། ་་(མདུང་ཁྱིམ་གྱི་ཚུལ་དུ་རྟེན་པ)། ལས་ནི་འཛིན་པའོ། །
（མི་དབྱེ་བའི་གཟུངས་བྱེད)། སྐྱེ་མཆེད་དྲུག་གི་མཚན་ཉིད་ནི་སྐྱེ་བ། ་་(སྐྱེ་བའི་སྒོར་འཇུག་པ)། ལས་ནི་རྫོགས་པའོ། །“(དབང་པོ་་་
དྲུག་རྫོགས་པར་བྱེད)། རེག་པའི་མཚན་ཉིད་ནི་གཅོད་པའོ། །(རིགས་སུ་གཅོད་པའོ)། །ལས་ནི་བསྐྱེད་པའོ། །་（ཚོར་བསྐྱེད་པའོ)། །
ཚོར་བའི་མཚན་ཉིད་ནི་མྱོང་བའོ། །༌(རྣམ་པ་གསུམ་མྱོང་བའོ)། །ལས་ནི་སྤྱོད་པའོ། །“(ལས་ནི་བདེ་བ་སོགས་སྐྱོད་པའོ)། །སྲེད་་་་
པའི་མཚན་ཉིད་ནི་ཆགས་པ་་་(ཆགས་པའི་ཡུལ་འདོད་པ། ལས་ནི་སྡུད་པ། ལེན་པའི་མཚན་ཉིད་ནི་སྒྲུབ་པའོ)། །་༌༌དོན་གཉེར་ཞིང་་་་
སྒྲུབ་པ། （ལས་ནི་སྦྱོར་བ)། ་༌༌བསྒྲུབ་པའི་ཐབས་སྦྱོར་བ། སྲིད་པའི་མཚན་ཉིད་ནི་འབྱུང་བ། (བག་ཆགས་མཐུ་ཅན་དུ་གྱུར་པ)།
ལས་ནི་འཕྱིན་པའོ། །(ལུས་ལེན་པར་བྱེད་ལ)། སྐྱེ་བའི་མཚན་ཉིད་ནི་སྡུག་བསྔལ་བ། ་༌་(སྡུག་བསྔལ་གསུམ་དང་བརྒྱད་མྱོང་བའོ)། །
རྒས་པའི་མཚན་ཉིད་ནི་ལུས་སེམས་འགྱུར་བར་བྱེད་པ། ་༌་(རྒུར་བ་དང་སྐྲ་དཀར་བ་ཁ་སྤུ་མང་བ)། ཤི་བའི་མཚན་ཉིད་ནི་ལུས་
སེམས་བྱེ་བའོ། །༌(ཚོར་བ་རྒྱུན་ཆད་ནས་ཡུད་ཙམ་འདས་པ)། འཇིག་རྟེན་རྒྱང་ཕན་པས་ཚེ་སྔ་ཕྱི་མེད་པར་ལྟ་བའི་གཉེན་པོར།
བཅོམ་ལྡན་འདས་ཀྱིས་རྒྱུ་རྐྱེན་བཅུ་གཉིས་བཀའ་སྩལ་ཏེ། དེ་ལ་མ་རིག་པ་དང་འདུ་བྱེད་གཉིས་ཀྱིས་ནི་ཚེ་སྔ་མ་བསྟན།
སྐྱེ་བ་དང་རྒ་ཤི་གཉིས་ཀྱིས་ནི་ཚེ་ཕྱི་མ་བསྟན། བར་གྱི་བརྒྱད་ཀྱིས་ནི་ད་ལྟར་གྱི་ཚེ་བསྟན། དེ་ཡང་ཚེ་སྔ་མ་ནི་རྒྱུ་འབའ་
ཤིག་གི་སྒོ་ནས་བསྟན། ཚེ་ཕྱི་མ་ནི་འབྲས་བུ་འབའ་ཤིག་གི་སྒོ་ནས་བསྟན། ད་ལྟར་གྱི་ཚེ་ནི་རྒྱུ་དང་འབྲས་བུ་གཉིས་་་་་
ཀའི་སྒོ་ནས་བསྟན་ཏེ། དེ་ལྟར་ཅིའི་ཕྱིར་བསྟན་ཅེ་ན། ཚེ་གསུམ་ཡང་ཡོད་པ། དེ་ཡང་ཚེ་སྔ་མའི་རྒྱུས་ནི་འདི་བསྐྱེད།
འདིའི་རྒྱུས་ནི་ཕྱི་མ་བསྐྱེད་པར་བསྟན་པའི་ཕྱིར་རོ། །དེ་ལ་སྲེད་ལེན་དང་། མ་རིག་པ་གཉིས་ཉོན་མོངས་པར་རིགས་་་
གཅིག་ཀྱང་། མིང་གཉིས་སུ་བཏགས། སྲིད་པ་དང་འདུ་བྱེད་གཉིས་ལས་སུ་རིགས་གཅིག་པ་ལས། མིང་གཉིས་སུ་་་་
བཏགས། རྣལ་འབྱོར་ཤེས་པ་ནས་ཚེར་བའི་བར་དང་། སྐྱེ་བ་ནས་རྒ་ཤི་གཉིས་དང་། ཚེའི་འདུ་བྱེད་དུ་རིགས་གཅིག་པ་
ལས། མིང་གཉིས་སུ་བཏགས་པར་རིགས་པར་བྱ་སྟེ། ཚེ་གསུམ་དུ་བཅད་པ་ཆོད་ཆེ་བའི་ཕྱིར། དངོས་པོ་གཅིག་ལ་མིང་
གཉིས་སུ་བཏགས་སོ། །ཚེ་སྔ་མར་བཏགས་པ་མ་རིག་པ་དང་འདུ་བྱེད་ཀྱིས། ད་ལྟར་གྱི་ཚེར་གཏོགས་པ་རྣལ་འབྱོར་་་
ཤེས་པ་ནས་ཚོར་བའི་བར་དུ་ལྔ་བསྐྱེད་དོ། །ད་ལྟར་གྱི་ཚེར་གཏོགས་པ་སྲེད་ལེན་དང་སྲིད་པ་གསུམ་གྱིས། ཕྱི་མའི་ཚེར་
གཏོགས་པ་སྐྱེ་བ་དང་རྒ་ཤི་གཉིས་བསྐྱེད་དོ། །དེ་ལ་མ་རིག་པ་ནི་དངོས་སུ་ན། ཚེ་སྔ་མའི་སྲེད་ལེན་གཉིས་ཡིན། འདུ་་་
བྱེད་ནི་སྔ་མའི་སྲིད་པ་ཡིན་ཏེ། དེ་ལྟར་ན་མ་རིག་པ་དང་འདུ་བྱེད་ནི་དངོས་སུ་ན། ཚེ་སྔ་མའི་སྲེད་ལེན་གཉིས་ཡིན། །
འདུ་བྱེད་ནི་སྔ་མའི་སྲིད་པ་ཡིན་ཏེ། དེ་ལྟར་ན་མ་རིག་པ་དང་འདུ་བྱེད་གཉིས་ཚེ་སྔ་མ་ཡང་ཡིན་ལ། དེའི་རྒྱུས་ཚེ་་་་
འདིའི་འབྲས་བུ་ལྔ་ཡང་བསྐྱེད་དོ། །ཚེ་འདིའི་མ་རིག་པ་ནི་སྲིད་ལེན་ཅེས་བྱ། འདུ་བྱེད་ནི་སྲིད་པ་ཞེས་བྱ་སྟེ། འདི་་་་
གསུམ་གྱིས་ནི་ཕྱི་མའི་སྐྱེ་བ་དང་རྒ་ཤི་གཉིས་བསྐྱེད་དོ། །དེ་ལྟར་ན་དེ་བརྒྱད་ཚེ་འདི་ཡང་། དེའི་རྒྱུས་ཚེ་ཕྱི་མ་ཡང་་་་་་
བསྐྱེད་དོ། །ཕྱི་མའི་སྐྱེ་བ་དང་རྒ་ཤི་གཉིས་ནི་དངོས་སུ་ཕྱི་མའི་རྣལ་འབྱོར་ཤེས་པ་སྐྱེ་བ་ཡིན། ལྷག་མ་རྣམས་ནི་རྒ་ཤི་་་
ཡིན་ཏེ། དེ་ལྟར་ན་འབྲས་བུའི་སྒོ་གཅིག་པུ་ནས། ཕྱི་མ་བསྟན། ཅིའི་ཕྱིར་སྔ་མའི་སྲེད་ལེན་དང་སྲིད་པ་ལ་མ་རིག་པ་་་
དང་འདུ་བྱེད་ཅེས་བྱ་ཞེ་ན། ཚེ་སྔ་མ་ནི་བརྟགས་པས་བཏགས་པ་ཙམ་དུ་ཟད་དོ། །ཞེས་སོ། །གཉིས་པ་ནི། ངེས་དོན་་་་
348



འཁོར་བ་རྟེན་ཅིང་འབྲེལ་བར་འབྱུང་བ། མྱ་ངན་ལས་འདས་པ་རྟེན་ཅིང་འབྲེལ་བར་འབྱུང་བ་གསུམ་ལས། དང་པོ་
ནི། སྣང་སྲིད་འཁོར་འདས་ཀྱི་ཆོས་ཉིད་དམ་དེའི་རང་བཞིན་ནི་གང་ནས་ཀྱང་མ་འོངས། གང་དུའང་མ་སོང་། གང་ན་
ཡང་མི་གནས་པ། ཆོས་ཅན་ལ་ཆོས་ཉིད་བརྟེན་པས་ཆོས་ཅན་ཡང་སྐྱེ་འགག་ལྟར་སྣང་དུས་ཉིད་ནས་སྐྱེ་འགག་གནས་
གསུམ་སྤྲོས་པའི་མཐའ་ཐམས་ཅད་དང་བྲལ་བ་སྟེ། དབུ་མའི་རང་བཞིན་དུ་གསུངས་པ་ཉིད། དེ་ཉིད་ལས། རྟེན་ཅིང་་་་
འབྲེལ་བར་འབྱུང་བ་གང་། །དེ་ནི་སྟོང་པ་ཉིད་དུ་བཤད། །དེ་ནི་བརྟན་ནས་གདགས་པ་སྟེ། །དེ་ཉིད་དབུ་མའི་ལམ་ཡིན་
ནོ། །ཞེས་པ་དང་། ལང་ཀར་གཤེགས་པ་ལས། རྟག་ཏུ་ཆད་པ་སྤངས་པ་ཡི། །ཡོད་མེད་ཕྱོགས་བྲལ་གང་ཡིན་པ། །དབུ་་་
མར་རྣམ་པར་རྟོགས་པར་འགྱུར། །དབུ་མ་ཡི་ནི་ལམ་དེ་ཡང་། །ང་དང་སངས་རྒྱས་རྣམས་ཀྱིས་བཤད། །ཅེས་སོ། །དེའང་
འདི་ལྟར་མ་དག་པའི་སྣང་བ་དང་། དེར་འཛིན་པའི་ཤེས་པ་ཐམས་ཅད་བད་ཀན་རབ་རིབ་ཅན་གྱི་མིག་ལམ་དུ་སྐུ་་་
ཤད་འཛག་པ་ལྟར་སྣང་ལ་དུས་དེ་ཉིད་ནས་ཡོད་མ་མྱོང་བ་སྟེ། དེ་ཉིད་ལས། །རང་བཞིན་མེད་ཅིང་རྣམ་རིག་མེད། །
དངོས་པོ་མེད་ཅིང་རྟེན་གཞི་མེད། །འདི་དག་རོ་བཞིན་བྱིས་པ་ནི། །ལོག་པའི་ཤེས་པ་ཅན་གྱིས་བཏགས། །ཇི་ལྟར་ལོག་
པས་སྐྲ་ཤད་འཛིངས། །སྐྱེ་བོ་རབ་རིབ་ཅན་གྱིས་མཐོང་། །དེ་བཞིན་དངོས་པོར་རྣམ་རྟོག་འདི། །ལོག་པར་བྱིས་པས་་་་
རྣམ་བཏཊ་པ། །སྲིད་པ་གསུམ་ནི་བཏཊ་པ་ཙམ། །ཞེས་སོ། །དེའང་རྨི་ལམ་གྱི་འཁྲུལ་སྣང་གཉིད་དུ་འགྲོ། ཀ་དང་སད་པ་
གཉིས་ཀ་ན་མེད་ཀྱང་བར་དར་སྣང་བ་ལྟར། ད་ལྟར་གྱི་འགྲོ་དྲུག་འཁྲུལ་སྣང་འདི་ཡང་དང་པོ་སེམས་ཉིད་ཡེ་ནས་དག་
པ་སྙིང་པོའི་ཁམས་ལ་མེད་ཅིང་། ད་གཟོད་འཁྲུལ་པ་ཤིན་ཏུ་དག་པ་སངས་རྒྱས་པའི་དུས་སུའང་མེད་ཀྱང་བར་འདིར་
སྣང་བ་ཡང་མེད་བཞིན་དུ་སྣང་བས་སྐྱེ་འགག་གནས་གསུམ་དུ་མ་གྲུབ་པ་ཡིན་ནོ། །དེས་ན་ངོ་བོ་བ་སྐྱེ་འཇིག་མེད་པས་
སྔོན་ནས་ད་ལྟ་དང་ཕྱི་མའི་བར་དུ་འགྱུར་བ་མེད་དེ། ཀུན་བྱེད་ཀྱི་རྒྱུད་ཕྱི་མ་ལས། ཕྱི་མའི་དབྱིངས་ལ་འགྱུར་བ་མེད་་་
པའི་ཕྱིར། ཞེས་བཤད་ལ། འཁྲུལ་སྣང་མིང་ཙམ་བཏགས་པ་ཙམ་ནམ་མཁའི་མེ་ཏོག་དང་མོ་གཤམ་གྱི་བུ་ལྟར་གཤིས་ལ་
མ་གྲུབ་པས། དེའི་རང་བཞིན་རྟོག་ན་གྲོལ་བ་ཡིན་ནོ། །དེ་སྐད་དུའང་། འཇིག་རྟེན་སྐྱེ་འཇིག་མ་མཆིས་ཏེ། །ནམ་མཁའི་
མེ་ཏོག་རབ་ཏུ་འདྲ། །ཁྱོད་ཀྱི་ཤེས་རབ་ཐུཊ་རྗེ་ཡིས། །ཁྱོད་ཀྱིས་ཡོད་དང་མེད་མ་དམིཊ། །ཆོས་རྣམས་ཐམས་ཅད་སྒྱུ་མ་
བཞིན། །སེམས་དང་རྣམ་པར་ཤེས་པ་སྤངས། །འཇིག་རྟེན་རྟག་དང་ཆད་པ་སྤངས། །ཞེས་སོ། །དེའང་ནང་བག་ཆགས་སྣ་
ཚོགས་པའི་ཀུན་གཞི་ལ་བརྟེན་པའི་རྣམ་ཤེས་བརྒྱད་དང་། ཕྱི་དོན་དུ་སྣང་བའི་བག་ཆགས་ཀྱིས་འཁྲུལ་སྣང་བའི་་་༌་་
ཐམས་ཅད་ཀུན་བཏགས་པ། གློ་བུར་བ། དོན་ལ་མེད་པ། མེད་བཞིན་སྣང་བ། མ་རིག་པ། བདག་ཏུ་འཛིན་པའི་འཁྲུལ་
རྟོག་ང་དང་བདག་ཏུ་འཛིན་པས་དོན་མེད་པར་བྱས་པ་སྟེ་སེམས་ཅན་རྣམས་རྨི་ལམ་ལྟར་བདེན་ཞེན་བདེ་སྡུག་ལ་་་་
ངལ་བ་ནི། མི་ཟད་པ་མཛོད་ཀྱི་གླུ་ལས། ང་ཡིས་རྩེད་མོ་བྱས་པ་ལ། བྱིས་པ་རྣམས་ནི་ཨ་ཐང་ཆད། ཅེས་སོ། །དེའང་སྣང་
349



དུས་དྲན་རིག་ཏུ་འཆར་དུས་འདི་ཉིད་ནས་ཡེ་སྟོང་སྤྲོས་པའི་མཐའ་ལས་འདས་པ་ཡིན་ཏེ། ཏིང་འཛིན་རྒྱལ་པོ་ལས།
རྒྱལ་བའི་སྲས་པོ་དངོས་པོ་རྣམས་འཇིག་སྲིད་པ་ཐམས་ཅད་ཡོང་ཡེ་སྟོང་པ་སྟེ། ཉེ་ཚེའི་སྟོང་པ་མུ་སྟེགས་ཅན་རྣམས་་་
དང༌། མཁས་པ་བྱིས་པ་དག་དང་རྩོད་མི་བྱེད། ཅེས་སོ། །དེ་འང་ཡོད་མེད། ཡིན་མིན། བདེན་བརྫུན། དག་མ་དག་་་་
ཐམས་ཅད་བློས་བཀོད་པའི་གྲུབ་མཐའ་ཡིན་པས། ཀུན་བརྟགས་པའི་ཕྱིར་དོར་བར་བྱ་དགོས་ཏེ། དེ་ཉིད་ལས། རྟོག་་་་
ཅན་དག་གི་ཡོད་དང་མེད་ཅེས་བཏགས། །དེ་ལྟར་དཔྱོད་པས་སྡུག་བསྔལ་ཞི་མི་འགྱུར། །ཡོད་དང་མེད་ཅེས་བྱ་བ་་ཡ
གཉིས་ཀ་མཐའ། །གཙང་དང་མི་གཙང་འདི་ཡང་མཐའ་ཡིན་ཏེ། །མཁས་པས་དབུས་ལའང་གནས་པར་ཡོད་མི་འགྱུར། །
ཞེས་པ་དང་། ཕྱིར་མི་ལྡོག་པ་འཁོར་ལོའི་མདོ་ལས། ཡོད་ཅེས་བྱ་བ་མཐའ་གཅིག་སྟེ། །མེད་ཅེས་བྱ་བ་གཉིས་པ་ཡིན། །
དེ་ནི་བདག་དང་བདག་མེད་མཚུངས། །རྟག་པ་དང་ནི་ཆད་པ་མཚུངས། །ཞེས་སོ། །དེ་ལྟར་རང་རང་གི་རྟོག་པའི་གྲུབ་
མཐས་འཆིང་བ་ནི། ལངྐའི་མདོ་ལས། དངོས་པོར་ཤེས་པའི་སྒྲ་འཛིན་པ། །ཇི་ལྟར་དར་གྱི་སྲིན་བུ་བཞིན། །བྱིས་པ་་་་་
མཚམས་སྦྱོར་མི་མཁས་པ། །རང་གི་གྲུབ་མཐའ་དམན་པས་འཆིང་། །ཞེས་སོ། །དེ་བས་ན་ཆོས་ཐམས་ཅད་གང་དང་་་་
གང་གི་ཚེའང་རྟེན་ཅིང་འབྲེལ་བ་འབྱུང་བ། སྐྱེ་བ་མེད་པ། འགག་པ་མེད་པ། འོང་བ་མེད་པ། འགྲོ་བ་མེད་པ། དོན་་་་་
གཅིག་མ་ཡིན་པ། ཐ་དད་མ་ཡིན་པ། ཆད་པ་མེད་པ། རྟག་པ་མེད་པ། སྤྲོས་པ་ཐམས་ཅད་ཉེ་བར་ཞི་བའི་རང་བཞིན་་
ཅན་དུ་རྟོགས་པར་བྱ་སྟེ། རྩ་ཤེ་ལས། གང་གིས་རྟེན་ཅིང་འབྲེལ་བར་འབྱུང་། །འགག་པ་མེད་པ་སྐྱེ་མེད་པ། །ཆད་པ་་་
མེད་པ་རྟག་མེད་པ། །འོང་བ་མེད་པ་འགྲོ་མེད་པ། །ཐ་དད་དོན་མིན་དོན་གཅིག་མིན། །སྤྲོས་པ་ཉེར་ཞི་ཞི་བསྟན་པ། །
རྫོགས་པའི་སངས་རྒྱས་སྨྲ་རྣམས་ཀྱི། །དམ་པ་དེ་ལ་ཕྱག་འཚལ་ལོ། །ཞེས་བསྟན་པ་ཡིན་ནོ། །མདོར་ན་ཆོས་ཐམས་ཅད་
ཀྱི་རང་བཞིན་ཡེ་ནས་དག་པ་ནི་གཤིས་རྟེན་ཅིང་འབྲེལ་བར་འབྱུང་བའམ་གཞི་རྟེན་ཅིང་འབྲེལ་བར་འབྱུང་བ་ཞེས་་་
བྱའོ། །ད་ནི་འཁོར་བའི་རྟེན་ཅིང་འབྲེལ་བར་འབྱུང་བ་བཤད་པར་བྱ་སྟེ། དེའང་ཕྱི་རོལ་ལྟར་སྣང་བ། སེམས་ཀྱི་སྣང་་་
ཡུལ་རི་དང་། རྩིག་པ་དང་། ས་དང་། ཆུ་དང་། མེ་དང་། རླུང་དང་། ནམ་མཁའི་གཟུགས་སུ་སྣང་བ། འབྱུང་འགྱུར་རམ་
འབྱུང་གཟུགས་སུ་གྲགས་པ་མཚོན་ནས། རས་ཡུག་དང་། ཐག་པའི་འདུ་བྱེད་དང་། རྩིད་རྐྱང་དང་། རེ་ལྡེ་ལ་སོགས་པ་
རྒྱུ་དང་རྐྱེན་ལས་དངོས་པོའི་རྣམ་པ་དེ་དང་དེར་རིགས་འདྲ་བ་དང་མི་འདྲ་བ་བསྐྱེད་པ་འདི་ཐམས་ཅད་ནི་ཕྱིའི་རྟེན་
ཅིང་འབྲེལ་བར་འབྱུང་བ་ཞེས་བྱ་སྟེ། གཅིག་ལ་གཅིག་ལྟོས་ནས་བྱུང་བ་དང་། ཕྱི་ལྟར་སྣང་ཞིང་བེམས་པོའི་རྣམ་པར་
སྣང་བའི་ཕྱིར་རོ། །མ་རིག་པ་ནས་བུ་བྱེད་ནས་རྒ་ཤིའི་བར་དུ་འབྱུང་བ་ནི་ནང་གི་རྟེན་ཅིང་འབྲེལ་བར་འབྱུང་བ་ཡིན་
ཏེ། ལངྐར་གཤེགས་པ་ལས། བློ་གྲོས་ཆེན་པོ། ཇི་ལྟར་འཇིམ་པའི་གོང་བུ་ལས་རྫ་མ་བྱུང་བ་དེ་བཞིན་དུ་ཐག་པས་སྣམ་
བུ་དང་། རྩིད་རྐྱང་ལས་རེ་ལྡེ་དང་། ས་བོན་ལས་མྱུ་གུ་དང་། སྲུབ་མ་ལ་སོགས་པ་མིའི་ནན་ཏན་དང་ཞོ་ལས་མར་་་་་
འབྱུང་བ་འདི་ནི། བློ་གྲོས་ཆེན་པོ། ཕྱིའི་རྟེན་ཅིང་འབྲེལ་བར་འབྱུང་བ་སྔ་མ་ལས་ཕྱི་མར་འབྱུང་བའོ། །ནང་གི་རྟེན་་་་་
ཅིང་འབྲེལ་བར་འབྱུང་བ་ནི་འདི་ལྟ་སྟེ་མ་རིག་པ་དང་སྲེད་པ་ལས་ཆོས་འདི་དག་ལ་སོགས་པ་ནི་ནང་གི་རྟེན་ཅིང་་་་
འབྲེལ་བར་འབྱུང་བ་ཞེས་བྱ་བའི་མིང་འཐོབ་བོ་ཞེས་སོ། །དེ་ཡང་དང་པོ་སོ་སོ་རང་གེ་རིག་པའི་ཡེ་ཤེས་ངོ་མ་ཤེས་པ་
350



ནི་མ་རིག་པ་ཆེན་པོ་སྟེ། དེ་ལས་སྲིད་པར་འདུ་བྱེད་ཅིང་རྣམ་པར་ཤེས་པ་ནས་རྒ་ཤི་ལ་ཐུག་བར་གཅིག་ལ་གཅིག་་་་
བརྟེན་ཅིང་བར་མ་ཆད་པར་འབྲེལ་བ་ཅན་དུ་འབྱུང་བ་ནི། བཤེས་སྤྲིང་ལས། མ་རིག་པ་ལས་འདུ་བྱེད་དེ་ལས་ནི། །
རྣམ་ཤེས་དེ་ལས་མིང་དང་གཟུགས་རབ་འབྱུང་། །དེ་ལས་སྐྱེ་མཆེད་དྲུག་སྟེ་དེ་དག་ལས། །རེག་པ་ཀུན་ཏུ་འབྱུང་བར་
ཐུབ་པས་གསུངས། །རེག་པ་ལས་ནི་ཚོར་བ་ཀུན་འབྱུང་སྟེ། །ཚོར་བའི་གཞི་ལས་སྲེད་པ་འབྱུང་བར་འགྱུར། །སྲེད་པས་་
ལེན་པར་བསྐྱེད་པར་འགྱུར་བ་སྟེ། །དེ་ལས་སྲིད་པ་སྲིད་ལས་སྐྱེ་བ་ལགས། །སྐྱེ་བ་ཡོད་ན་མྱ་ངན་ན་རྒ་དང་། །འདོད་་་་
པས་ཕོངས་དང་འཆི་དང་འཇིགས་སོགས་ཀྱི། །སྡུག་བསྔལ་ཕུང་པོ་ཤིན་ཏུ་ཆེ་འབྱུང་སྟེ། །ཞེས་སོ། །དེ་དག་ཀྱང་རྒྱུས་་་་
པར་དབྱེ་ན་བཅུ་གཉིས་ལས། དང་པོ་མ་རིག་པ་ནི་གནས་ལུགས་ཡེ་ནས་དག་པའི་ཆོས་ཉིད་གཤིས་ཀྱི་ངོ་བོ་དང་དེས་་
མཚོན་པའི་ཆོས་རྣམས་ཡང་དག་པར་མ་ཤེས་པས་འཁོར་བའི་ལས་འདུ་བྱེད་པའི་ཕྱིར་འདུ་བྱེད་འབྲེལ་པ་ཅན་དུ་་་་་
འབྱུང་ངོ་། །དེའང་མ་རིག་པས་བསྒྲིབས་པའི་ལུས་ངག་ཡིད་གསུམ་གྱི་དགེ་བ་བསོད་ནམས་ཆ་མཐུན་དང་། མི་དགེ་བ་
བཅུ་དང་། ལུང་དུ་མ་བསྟན་པ་གསུམ་ནི་འདུ་བྱེད་ཡིན་པས། དེ་དག་གི་དགེ་བས་མཐོ་རིས་དང་། མི་དགེ་བས་ངན་་་་
སོང་དང་། ལུང་མ་བསྟན་དེ་གཉིས་ཀྱི་གྲོགས་སུ་མི་དགེ་བ་དང་མཚུངས་པར་ལྡན་ནོ། །རྩ་བ་ཤེས་རབ་ལས། མ་རིག་་་
བསྒྲིབས་པས་ཡང་སྲིད་ཕྱིར། འདུ་བྱེད་རྣམ་པ་གསུམ་པོ་དག མངོན་པར་འདུ་བྱེད་གང་ཡིན་པའི། ལས་དེ་དག་གིས་་་
འགྲོ་བར་འགྲོ། ཞེས་སོ། །འདུ་བྱེད་ཀྱི་ལས་ཀྱིས་གང་བྱས་པ་དང་། མཐུན་པའི་རྣམ་པར་འགྲོ་བ་གང་རུང་དུ་འཇུག་་་་
ཅིང་དེའི་ཤེས་པ་བསྐྱེད་པ་ནི་རྣམ་པར་ཤེས་པ་སྟེ། དེ་ཉིད་ལས། འདུ་བྱེད་རྐྱེན་ཅན་རྣམ་པར་ཤེས། །འགྲོ་བ་རྣམས་སུ་
འཇུག་པར་འགྱུར། །ཞེས་སོ། །རྣམ་པར་ཤེས་པ་རང་གི་འགྲོ་བ་དེར་ཞུགས་དུས་ཐིག་ལེ་དཀར་དམར་རླུང་སེམས་་་་་་
འདུས་པའི་ཆ་དེར་ཞུགས་པ་ལས། ཚོར་བ། འདུ་ཤེས། འདུ་བྱེད། རྣམ་པར་ཤེས་པ་བཞི་ནི་མིང་བཞིའི་ཕུང་པོ་ཡིན་ལ།
གཟུགས་ནི་གཟུགས་ཀྱི་ཕུང་པོར་གྲུབ་པས་བསྡོམས་ཏེ་མིང་དང་གཟུགས་ཞེས་བྱ་སྟེ། དེ་ཉིད་ལས། རྣམ་པར་ཤེས་པ་་་
ཞུགས་གྱུར་ན། །མིང་དང་གཟུགས་ནི་ཆགས་པར་འགྱུར། །ཞེས་སོ། །དེའང་མའི་མངལ་དུ་རྣམ་ཤེས་ཞུགས་པ་ལས་མིང་
དང་གཟུགས་སུ་འགྲུབ་བོ། །གཟུགས་དེ་ཡང་མེར་མེར་པོ་ལ་སོགས་པ་ནས་ལུས་རྫོགས་པའི་བར་རོ། །དེའི་ཚེ་མིག་དང་།
རྣ་བ་དང་། སྣ་དང་། ལྕེ་དང་། ལུས་དང་། ཡིད་ཀྱི་སྐྱེ་མཆེད་དྲུག་པོ་འབྱུང་བས་ན་སྐྱེ་མཆེད་དྲུག་སྟེ། དེ་ཉིད་ལས། མིང་
དང་གཟུགས་ནི་ཆགས་གྱུར་ན། སྐྱེ་མཆེད་དྲུག་ནི་འབྱུང་བར་འགྱུར། ཞེས་སོ། །དེ་ནས་ཡུལ། དབང་པོ། ཡིད་ལ་བྱེད་པ་
གསུམ་འདུས་པ་ལས་རེག་པ་འབྱུང་སྟེ་དཔེར་ན། གཟུགས་དང་། མིག་གི་དབང་པོ་དང་། མིག་ཤེས་གསུམ་འདུས་པ་་་
ལས་མིག་གི་འདུས་ཏེ་རེག་པ་སྐྱེ་བ་ལྟར། མིང་གཟུགས་རྣམ་པར་ཤེས་པ་གསུམ་ལས་མའི་མངལ་དུ་རེག་པ་སྐྱེ་བ་ནི། དེ་
ཉིད་ལས། སྐྱེ་མཆེད་དྲུག་ལ་བརྟེན་ནས་ནི། །རེག་པ་ཡང་དག་འབྱུང་བར་འགྱུར། །མིང་དང་གཟུགས་དང་རྣམ་པར་་་་
ཤེས། །བརྟེན་ནས་སྐྱེ་བ་ཁོ་ན་སྟེ། །དེ་ལྟར་མིང་དང་གཟུགས་བརྟེན་ནས། །རྣམ་པར་ཤེས་པ་སྐྱེ་བར་འགྱུར། །མིང་དང་
གཟུགས་དང་རྣམ་པར་ཤེས། །གསུམ་པོ་འདུས་པ་གང་ཡིན་པ། །དེ་ནི་རེག་པའོ་རེག་དེ་ལས། །ཞེས་སོ། །རེག་པ་ལས་་་་
ཚོར་བྱ་འབྱུང་སྟེ། ཡུལ་ཡིད་དུ་འོང་མི་འོང་བར་མ་གསུམ་ལས་ཚོར་བ་བདེ་སྡུག་བཏང་སྙོམས་གསུམ་འབྱུང་བའི་ཕྱིར་
351



རོ། །དེ་ཉིད་ལས། ཚོར་བ་ཀུན་དུ་འབྱུང་བར་འགྱུར། །ཞེས་སོ། །ཚོར་བ་ལས་དེ་ལ་སྲེད་པ་འཕེལ་ཏེ་བུ་རམ་གྱི་མངར་བ་
ཚོར་བོས་དེ་ལ་ཞིམ་པར་སྲེད་པ་བདེ་བ་དང༌། སྡུག་བསྔལ་གྱི་ཚོར་བ་ལས་དེ་སྤང་བར་འདོད་ནས་བདེ་བ་ལ་སྲེད་པ་་་
དང་། བར་མ་ལས་བཏང་སྙོམས་པའི་སྲེད་པ་སྟེ་གསུམ་འབྱུང་བ་ཡང་། དེ་ཉིད་ལས། ཚོར་བའི་རྐྱེན་གྱིས་སྲེད་པ་སྟེ། །
ཚོར་བའི་དོན་དུ་སྲེད་པར་འགྱུར། །ཞེས་སོ། །སྲེད་པ་ལས་གང་འདོད་པ་དེ་ཉིད་ཉེ་བར་ལེན་པར་འགྱུར་ཏེ། དེ་ཉིད་་་
ལས། སྲེད་པར་གྱུར་ན་ཉེ་བར་ལེན། །རྣམ་པ་བཞི་པོ་ཉེར་ལེན་འགྱུར། །ཞེས་སོ། །དེ་ཡང་། ཚིག་གསལ་ལས། དེ་ལྟར་་་་་
ཚོར་བ་དག་ལ་མངོན་པར་ཞེན་ཅིང་ཆགས་པ་དེ་ནི་སྲིད་པའི་རྐྱེན་ཅན་ལས་འཕེན་པའི་རྒྱུ་འདོད་པ་དང་། ཚུལ་ཁྲིམས་
དང་། ལྟ་བ་དང་། བརྟུལ་ཞུགས་དང་། བདག་ཏུ་སྨྲ་བ་ཞེས་བྱ་བ་རྣམ་པ་བཞི་པོ་ཡོངས་སུ་འཛིན་པར་འགྱུར་ཏེ་ཞེས་སོ། ། །
ཡང་ན་སྲེད་པའི་དུས་སུ་རྗེས་སུ་མཐུན་པ་དང་། མི་མཐུན་པ་དང་། བར་མ་དང་། བདག་གིར་ལེན་པ་སྟེ་བཞིར་འགྱུར་
བ་ཡིན་ནོ། །ལེན་པ་ལས་སྲིད་པ་འབྱུང་སྟེ། གཟུགས་དང་། ཚོར་བ་དང་། འདུ་ཤེས་དང༌། འདུ་བྱེད་དང༌། རྣམ་པར་་་་་
ཤེས་པའི་ཕུང་པོ་ལྔ་ནི་སྲིད་པ་ཡིན་པས་དེ་འབྱུང་བ་ཉིད་ཀྱང་། དེ་ཉིད་ལས། ཉེར་ལེན་ཡོད་ན་ལེན་པ་པོའི། །སྲིད་པ་་
རབ་ཏུ་འབྱུང་བར་འགྱུར། །གལ་ཏེ་ཉེ་བར་ལེན་མེད་ན། །གྲོལ་བར་འགྱུར་ཏེ་སྲིད་མི་འགྱུར། །སྲིད་པ་དེ་ཡང་ཕུང་པོ་ལྔ། ། །
ཞེས་སོ། །དེ་ལས་ཐོག་མར་བཙའ་བ་དང་མ་འོངས་པའི་སྐྱེ་བ་འབྱུང་སྟེ། དེ་ཉིད་ལས། སྲིད་པ་ལས་ནི་སྐྱེ་བ་འབྱུང་། །
ཞེས་སོ། །སྐྱེས་ནས་དར་ལ་བབ་པ་དང་། རྒས་པ་དང་། སྲོག་འགགས་པས་འཆི་བ་རྣམས་འབྱུང་སྟེ། དེ་ཉིད་ལས། རྒ་ཤི་
དང་ནི་མྱ་ངན་དང་། །སྨྲེ་སྔགས་འདོན་བཅས་སྡུག་བསྔལ་དང་། །ཡིད་མི་བདེ་དང་འཁྲུགས་པ་རྣམས། །དེ་དག་སྐྱེ་ལས་
རབ་ཏུ་འབྱུང་། །ཞེས་དང་མདོ་ལས། དེ་ལ་རྒ་བ་ནི་ཡོངས་སུ་སྨིན་པའོ། །འཆི་བ་ནི་རྒས་པའི་ཕུང་པོ་འཇིག་པའོ། །མྱ་་
ངན་ནི་འགྲོ་བཞིན་འཆི་བཞིན་པའི་ཀུན་ཏུ་རྨོངས་པས་མངོན་པར་ཆགས་པ་དང་བཅས་པའི་སྙིང་གི་གདུང་བའོ། །སྨྲེ་
སྔགས་འདོན་པ་ནི་མྱ་ངན་གྱིས་ཀུན་ནས་བསླང་བའི་ངག་གི་བརྗོད་པའོ། །སྡུག་བསྔལ་ནི་དབང་པོ་ལྔ་ལ་གནོད་པའོ། །
ཡིད་མི་བདེ་བ་ནི་ཡིད་དུ་མི་འོང་བ་འབབ་པའོ། །འཁྲུག་པ་ནི་སྡུག་བསྔལ་དང་ཡིད་མི་བདེ་བ་མང་པོ་ལས་བྱུང་བའོ་་་
ཞེས་སོ། །དེ་ལྟར་རྟེན་འབྲེལ་དེ་དག་ཀྱང་སྔ་མ་སྔ་མ་ལས་ཕྱི་མ་ཕྱི་མ་འབྱུང་བའི་ཆ་ནས་རྒྱུ་ལས་འབྱུང་བ་ཞེས་བྱ་བ་་་
དང་། ནང་གི་ས་ཆུ་མེ་རླུང་ནམ་མཁའ་རྣམ་པར་ཞེས་པ་སྟེ་ཁམས་དྲུག་འདུས་པའི་ཆ་ལས་བསྐྱེད་པས་ན་རྐྱེན་ལས་་་
བྱུང་བ་ཞེས་བྱ་སྟེ། འཕགས་པ་སཱ་ལུ་ལྗང་པའི་མདོ་ལས། དེ་བཞིན་དུ་ནང་གི་རྟེན་ཅིང་འབྲེལ་བར་འབྱུང་བ་གཉིས་ཀྱི་
ཕྱིར་འབྱུང་སྟེ། གཉིས་གང་ཞེ་ན་འདི་ལྟ་སྟེ། རྒྱུ་དང་འབྲེལ་བ་དང་། རྐྱེན་དང་འབྲེལ་བའོ། །དེ་ལ་ནང་གི་རྟེན་ཅིང་་་་་
འབྲེལ་བར་འབྱུང་བ་རྒྱུ་དང་འབྲེལ་བ་གང་ཞེ་ན། གང་འདི་མ་རིག་པའི་རྐྱེན་གྱིས་འདུ་བྱེད་རྣམས། འདུ་བྱེད་ཀྱི་རྐྱེན་
གྱིས་རྣམ་པར་ཤེས་པ་ཞེས་པ་ནས། ཡང་ནང་གི་རྟེན་ཅིང་འབྲེལ་བར་འབྱུང་བ་རྐྱེན་དང་འབྲེལ་བར་ཇི་ལྟར་བལྟ་ཞེ་ན།
ཁམས་དྲུག་འདུས་པའི་ཕྱིར་ཏེ། གང་ཞེ་ན་འདི་ལྟ་སྟེ། ས་དང་། ཆུ་དང་། མེ་དང་། རླུང་དང་། ནམ་མཁའ་དང་། ། རྣམ་
པར་ཤེས་པའི་ཁམས་འདུས་པ་ལས་ནང་གི་རྟེན་ཅིང་འབྲེལ་བར་འབྱུང་བ་རྐྱེན་དང་འབྲེལ་བར་བལྟའོ་ཞེས་སོ། །དེ་་་
དག་ནི་ཐེག་པ་ཆེན་པོའི་དབང་དུ་བྱས་པའོ། །ཉན་ཐོས་པ་ལྟར་ན་ཚེ་སྔ་མའི་ཉོན་མོངས་པ་སྤྱོད་དུས་ཀྱི་ཕུང་པོ་དེ་མ་ས་
352



རིག་པའོ། །ཚེ་སྔ་མའི་ལས་གསོག་དུས་ཀྱི་ཕུང་པོ་ལྔ་པོ་དེ་འདུ་བྱེད་དོ། །དེ་ནས་མངལ་དུ་འཇུག་པའི་གནས་སྐབས་ཀྱི་
ཕུང་པོ་ལྔ་ནི་རྣམ་ཤེས་སོ། །དེ་ནས་མེར་མེར་པོ་ལ་སོགས་པ་དབང་པོའི་སྒོ་མ་དོད་བར་གྱི་ཕུང་པོ་ལྔ་ནི་མིང་དང་་་་
གཟུགས་སོ། །དབང་པོའི་སྒོ་དོད་ནས་ཡུལ་ལ་སྤྱོད་མི་ནུས་པའི་བར་གྱི་ཕུང་པོ་ལྔ་ནི་སྐྱེ་མཆེད་དྲུག་གོ །ཡུལ་ལ་སྤྱོད་་་་
ནུས་པ་ནས་བཟུང་སྟེ་བདེ་སྡུག་གི་བྱེ་བྲག་མི་ཤེས་པའི་བར་གྱི་ཕུང་ལྔ་ནི་རེག་པའོ། །བདེ་སྡུག་གི་བྱེ་བྲག་ཤེས་པ་ནས་་
བཟུང་སྟེ་འཁྲིག་པ་སྤྱོད་མི་ནུས་ཀྱི་བར་གྱི་ཕུང་པོ་ལྔ་ནི་ཚོར་བའོ། །འཁྲིག་པ་སྤྱོད་ནུས་པ་ནས་བཟུང་ནས་འདོད་པའི་
ཡུལ་དྭངས་དུ་མ་བླངས་ཀྱི་བར་གྱི་ཕུང་ལྔ་ནི་སྲེད་པའོ། །འདོད་པའི་ཡུལ་དང་དུ་བླངས་པའི་གནས་སྐབས་ཀྱི་ཕུང་པོ་་
ལྔ་ནི་ལེན་པའོ། །དེ་ནས་ལས་གསོག་པའི་གནས་སྐབས་ཀྱི་ཕུང་པོ་ལྔ་པོ་དེ་སྲིད་པའོ། །དེ་ནས་ཚེ་ཕྱི་མའི་ཐོག་མར་མའི་
མངལ་ནས་བྱུང་བའི་ཕུང་པོ་ལྔ་པོ་དེ་སྐྱེ་བའོ། །དེ་ནས་ཕྱི་མའི་མིང་དང་གཟུགས། སྐྱེ་མཆེད་དྲུག །རེག་པ། སྲེད་པ།
ཚོར་བ་སྟེ་བཞི་པོ་དེ་རྒ་ཤི་ཡིན་ཏེ། སཱ་ལུ་ལྗང་པ་ལས། མིང་དང་གཟུགས་ཀྱི་སྐྱེ་མཆེད་གང་ཡིན་པ་དེ་ནི་རྒ་ཤིའོ། །སྐྱེ་བ་
སྟེ་ཚོར་བའི་བར་དུ་ཡང་དེ་དང་འདྲའོ་ཞེས་སོ། །དེ་དག་མཛོད་ལས། སྔོན་དང་ཕྱི་མཐར་གཉིས་གཉིས་དང་། །བར་དུ་
བརྒྱད་ཡོངས་རྫོགས་ལྡན་ལ། །མ་རིག་ཉོན་མོངས་སྔོན་གནས་སྐབས། །འདུ་བྱེད་དག་ནི་སྔོན་ལས་ཀྱི། །རྣམ་ཤེས་་་་
མཚམས་སྦྱོར་ཕུང་པོ་ཡིན། །མིང་དང་གཟུགས་ནི་དེ་ཕན་ཆད། །སྐྱེ་མཆེད་དྲུག་དོད་ཚུན་ཆད་དེ། །དེ་ནི་གསུམ་འདུས་་་
ཚུན་ཆད་དོ། །རེག་པ་བདེ་སྡུག་ལ་སོགས་ཀྱི། །རྒྱུ་ཤེས་ནུས་པ་ཚུན་ཆད་དོ། །ཚོར་འཁྲིག་ཚུན་ཆད་སྲེད་པ་ནི། །ལོངས་་་
སྤྱོད་འཁྲིག་པ་ཆགས་ཅན་གྱི། །ཉེ་བར་ལེན་པ་ལོངས་སྤྱོད་རྣམས། །ཐོབ་པར་བྱ་ཕྱིར་ཡོངས་རྒྱུག་པ། །དེ་སྲིད་འབྲས་བུ་
འབྱུང་འགྱུར་བའི། །ལས་བྱེད་དེ་ནི་སྲིད་པ་ཡིན། །ཉིང་མཚམས་སྦྱོར་བ་སྐྱེ་བ་ཡིན། །ཚོར་བའི་བར་ནི་རྒ་ཤི་ཡིན།།ཞེས་སོ། །
།དེ་ལྟར་རྟེན་འབྲེལ་བཅུ་གཉིས་ལ་རྫོགས་ཚུལ་གཉིས་ཏེ། །སྐད་ཅིག་དང་། རྒྱུན་ཆགས་སོ། །སྐད་ཅིག་གི་དབང་དུ་བྱས་
ན་ཕ་རོལ་དང་བདག་གཉིས་ཀའི་དབང་གིས་སྲོག་གཅོད་དུས་མི་ཤེས་པས་སྡིག་པ་བྱེད་པ་ནི་མི་རིག་པ། དེས་ལས་ལ་་
འཇུག་པའི་ཆ་ནི་འདུ་བྱེད། ལས་བྱེད་དུས་ཀྱི་རིག་པ་ནི་རྣམ་ཤེས། རང་གཞན་གྱི་མིང་དང་གཟུགས་དང་སྐྱེ་མཆེད་དྲུག། །
དེ་ནས་རང་ལ་བདེ་བ་དང་གཞན་ལ་སྡུག་བསྔལ་དུ་གྱུར་པ་མཚོན་བསྣུན་པའི་ཆ་ནི་རེག་པ། དེ་ལས་བདེ་སྡུག་གི་ཆ་ནི་
ཚོར་བ། དེ་ལས་ཕྱི་ཕྱིར་དགའ་བས་འཇུག་པ་སྲེད་པ། དེ་ལས་ཕྱི་མའི་སྐྱེ་བར་འཇུག་པས་ལེན་པ། དེ་ལས་ཕུང་པོ་ལྔའི་
ཆ་ལྡན་སྲིད་པ། དེ་ལས་ད་ལྟར་དང་ཕྱི་མའི་ཆ་སྐྱེ་བ། དེའི་ཆའི་རྒ་ཤི་སྟེ་བྱ་བ་རྫོགས་པའི་སྐད་ཅིག་ལ་ཚང་བ་ཡིན་ནོ། །
སྐད་ཅིག་ནི་གསུམ་སྟེ། ཤེས་བྱ་ལ་ཤེས་པ་ཝལ་གིས་འཇུག་པ་དུས་མཐའི་སྐད་ཅིག །དེ་ལྟ་བུའི་ཡུན་བརྒྱ་ཉི་ཤུ་ལ་དེའི་་
སྐད་ཅིག །བྱ་བ་གཅིག་འགོ་བརྩམས་ནས་རྫོགས་ཀྱི་བར་ལ་བྱ་རྫོགས་ཀྱི་སྐད་ཅིག་གོ །རྒྱུན་ཆགས་ལ་བརྩི་ན། སེམས་་་་་
ཙམ་པས་རྒྱུ་འབྲས་ཚར་གཅིག་ཚེ་གཉིས་ལ་རྫོགས་པར་འདོད་དེ། ཚེ་སྔ་མ་ལ་རྒྱུ་དྲུག་པོ་རྫོགས་ནས་འདིར་འབྲས་བུ་
དྲུག་རྫོགས་སོ། །དེས་ཕྱི་མ་འགྲེའོ། །རྒྱུ་དྲུག་ནི། མ་རིག་པ། འདུ་བྱེད། རྣམ་ཤེས། སྲེད་པ། ལེན་པ། སྲིད་པའོ། །འབྲས་བུ་
དྲུག་ནི་ལྷག་མ་རྣམས་སོ། །ཉན་ཐོས་པ་ལྟར་ན་རྒྱུ་འབྲས་ཚར་གཅིག་ཚེ་གསུམ་ལ་རྫོགས་ཏེ། ཚེ་སྔ་མའི་མི་རིག་པ་དང་།
འདུ་བྱེད་ཀྱིས་རྒྱུ་བྱས་པ་ལ་བརྟེན་ནས་འབྲས་བུ་ཚེ་འདིར་རྣམ་ཤེས་ལ་སོགས་པ་ལྔ་འབྱུང་ཞིང་། ཚེ་འདིའི་སྲེད་ལེན་་
353



སྲིད་པ་གསུམ་གྱིས་རྒྱུ་བྱས་པ་ལ་བརྟེན་ནས་འབྲས་བུ་ཕྱི་མའི་སྐྱེ་བ་རྒ་ཤི་གཉིས་བསྐྱེད་དོ། །དེ་དག་ཤེས་པ་ལ་དགོས་ཅི་
ཡོད་ན། མཛོད་ལས། སྔོན་དང་ཕྱི་མཐའ་བར་དག་ལ། །རྨོངས་པ་རྣམ་པར་ལྡོག་ཕྱིར་རོ། །ཞེས་སོ། །དེ་དག་གིས་སྲིད་པ་
འཁོར་བའི་རྟེན་འབྲེལ་བཤད་ཟིན་ཏོ། །ད་ནི་མྱ་ངན་ལས་འདས་པའི་རྟེན་འབྲེལ་ལ་གཉིས་ཏེ། ལམ་དང་། འབྲས་བུའོ།།
ལམ་ནི་འཁོར་བའི་རྟེན་འབྲེལ་ལུགས་སུ་འཇུག་པ་བཅུ་གཉིས་པོའི་རྩ་བ་མ་རིག་པ་ཡིན་པས་དེ་རིག་པའི་ཡེ་ཤེས་ཀྱིས་
ལྡོག་སྟེ། ཐོས་བསམ་སྒོམ་གསུམ་གྱི་ཤེས་རབ་ཀྱིས་རྒྱུད་གོམས་པར་བྱས་པས་དང་པོའི་རྩ་བ་མ་རིག་པ་ལྡོག་གོ །དེ་ལོག་
པས། དེ་ལ་བརྟེན་པའི་གཞན་རྣམས་རིམ་གྱིས་ལྡོག་སྟེ། སྲིད་པར་འཇུག་པའི་རྒྱུ་ཟད་པས་འཁོར་བའི་གནས་ལས་་་་
བརྒལ་བར་འགྱུར་ཏེ། བཤེས་སྤྲིང་ལས། སྐྱེ་བ་འགགས་པས་འདི་ཀུན་འགག་པར་འགྱུར། ཞེས་པ་དང་། རྩ་ཤེ་ལས། མ་
རིག་འགག་པར་གྱུར་ན་ནི། འདུ་བྱེད་རྣམས་ཀྱང་འབྱུང་མི་འགྱུར། མ་རིག་འགས་པར་འགྱུར་བ་ནི། ཤེས་པས་དེ་ཉིད་
བསྒོམས་པའོ། །དེ་དང་དེ་ནི་འགས་གྱུར་པས། དེ་དང་དེ་ནི་མངོན་མི་འབྱུང་། སྡུག་བསྔལ་ཕུང་པོ་འབའ་ཞིག་པ། དེ་ནི་
དེ་ལྟར་ཡང་དག་འགག ཅེས་སོ། །དེའང་རྣལ་འབྱོར་པ་ཐར་པ་འདོད་པ་དག་གིས་འཁོར་བ་འགྲུབ་པའི་ལས་རྒྱུ་ནས་་
མ་བསགས་པས། དེའི་འབྲས་བུ་ཕྱིས་འཁོར་བར་སྐྱེ་བ་མེད་དེ་འདུ་བྱེད་བཀག་པའི་ཕྱིར་རོ། །དེ་སྐད་དུ། དེ་ཉིད་ལས།
འཁོར་བའི་རྩ་བ་འདུ་བྱེད་དེ། དེ་ཕྱིར་མཁས་རྣམས་འདུ་མི་བྱེད། ཅེས་སོ། །འབྲས་བུ་རྟེན་ཅིང་འབྲེལ་བར་འབྱུང་བ་ནི།
སངས་རྒྱས་ནས་སེམས་ཅན་གྱི་དོན་བྱེད་པ་རྨི་ལམ་སྒྱུ་མ་ལྟ་བུ་སྟེ་རྒྱས་པར་འོག་ཏུ་འཆད་པར་འགྱུར་རོ། །དེ་ལྟར་ན་་་
ཆོས་ཐམས་ཅད་རྟེན་ཅིང་འབྲེལ་བར་འབྱུང་བ་ལ་འདུས་པར་ཤེས་པ་དེས་བདེན་པ་དམ་པའི་དོན་ཁོང་དུ་ཆུད་ནས་་
མྱ་ངན་ལས་འདའ་བར་འགྱུར་ཏེ། དེ་ཉིད་ལས། གང་གིས་རྟེན་ཅིང་འབྲེལ་བར་འབྱུང་། །མཐོང་བ་དེས་ནི་སྡུག་བསྔལ་
དང་། །ཀུན་འབྱུང་དང་ནི་འགོག་པ་དང་། །ལམ་ཉིད་དེ་དག་མཐོང་བ་ཡིན། །ཞེས་གསུངས་སོ། །དེ་དག་ནི་གསུང་རབ་
ཆེན་པོའི་མཛོད་ཁང་གཉིས་པ་སྟེ་ཆོས་ཐམས་ཅད་དེར་འདུ་བའི་ཕྱིར་རོ། །འདི་དག་ནི་ཤེས་པར་བྱ་བ་རྣམས་ཀྱི་ནང་་
ན་ཤིན་ཏུ་གཅེས་སོ། །ཞེས་གསུངས། གཉིས་པ་རིང་ལུགས་པ་ཆེན་པོ་རྣམས་ཀྱིས་དེ་གཉིས་ཀྱི་དགོངས་པ་ཕྱིན་ཅི་མ་་་་
ལོག་པ་གཏན་ལ་དབབ་ཚུལ་ལ། རོང་ཟོམ་ཆོས་ཀྱི་བཟང་པོའི་དགོངས་པ་བཞིན་མི་ཕམ་འཇམ་པའི་དབྱངས་ཀྱི་གསུང་
རབ་ལས་ཇི་ལྟར་འབྱུང་བ་དང་། - ཀུན་ཆེན་ཆོས་ཀྱི་རྒྱལ་པོའི་དགོངས་པ་བཞིན་སློབ་དཔོན་བློ་གྲོས་མཐའ་ཡས་ཀྱི་་་་་
གསུང་རབ་ལས་ཇི་ལྟར་འབྱུང་བའོ། །དང་པོ་ནི། མཁས་པའི་ཚུལ་ལ་འཇུག་པའི་སྒོ་ཞེས་བྱ་བའི་བསྟན་བཅོས་ལས།
རྟེན་ཅིང་འབྲེལ་བར་འབྱུང་བ་གང་ཞེ་ན། ཕྱི་དང་ནང་གི་བསྡུས་པའི་ཆོས་འདི་རྣམས་རྒྱུ་མེད་པར་བྱུང་བ་མ་ཡིན། རྒྱུ་
མིན་པ་བདག་དང་དུས་དང་དབང་ཕྱུག་སོགས་བྱེད་པོ་རྟག་པ་གཞན་གྱི་རྒྱུ་ལས་བྱུང་བ་མ་ཡིན་ལ། རང་རང་གི་རྒྱུ་་་་
རྐྱེན་རྟེན་འབྲེལ་ཆོས་པ་ལ་སྐྱེ་བ་ནི་རྟེན་ཅིང་འབྲེལ་བར་འབྱུང་བ་ཞེས་བྱ་སྟེ།ཚུལ་འདི་ལྟ་བུར་སྨྲ་བ་ནི་སངས་རྒྱས་ཀྱི་
གསུང་ཐུན་མོང་མིན་པའི་རང་ལུགས་སོ། །དེ་ལ་ཕྱིའི་ཆོས་ཐམས་ཅད་ནི་ས་བོན་ལས་མྱུ་གུ་སྐྱེ་བ་ལ་སོགས་པའི་ཚུལ་དུ་
རྟེན་ཅིང་འབྲེལ་བར་འབྱུང་ལ། ནང་གི་ཆོས་སེམས་ཅན་མཆོག་དམན་བར་མའི་ཕུང་པོ་ཐམས་ཅད་ནི་རྟེན་འབྲེལ་་་
ཡན་ལག་བཅུ་གཉིས་ཀྱི་ཚུལ་དུ་འབྱུང་ངོ་། །དེ་ཇི་ལྟར་ན་ཕྱིའི་རྟེན་འབྲེལ་ནི་རྒྱུ་དང་འབྲེལ་བ་བདུན་དང༌། རྐྱེན་དང་
35 1



འབྲེལ་བ་དྲུག་གི་ཚུལ་གྱིས་ས་བོན་ལས་མྱུ་གུ་སོགས་འབྱུང་བའི་དཔེས་མཚོན་ནས་ཤེས་པར་བྱ་སྟེ། རྒྱུ་དང་འབྲེལ་བ་ནི།
ས་བོན་དང༌། མྱུ་གུ་དང་། འདབ་མ་དང་། སྡོང་བུ་དང་། སྦུ་གུ་དང་། སྙིང་པོ་དང་། མེ་ཏོག་དང་། འབྲས་བུ་རྣམས་སྔ་་
མ་ལས་ཕྱི་མ་རིམ་བཞིན་སྐྱེ་བ་ཉེར་ལེན་གྱི་རྒྱུའི་དབང་དུ་བྱས་ཏེ་གསུངས་སོ། །རྐྱེན་དང་འབྲེལ་བ་ནི། ས་ཆུ་མེ་རླུང་་་་
ནམ་མཁའ་དུས་དང་དྲུག་སྟེ། རིམ་པ་ལྟར་བརྟན་པ་དང་སྡུད་པ་དང་སྨིན་པ་དང་འཕེལ་བ་དང་གོ་འབྱེད་པ་དང་རིམ་
པས་འགྱུར་བར་བྱེད་དེ། ལྷན་ཅིག་བྱེད་པའི་རྐྱེན་འདི་དག་གིས་མྱུ་གུ་ནས་འབྲས་བུའི་བར་དུ་དྲུག་པོ་འབྱུང་བའི་་་་་་
གྲོགས་བྱེད་དོ། །ནང་གི་རྟེན་འབྲེལ་ལ་རྒྱུ་དང་འབྲེལ་བ་ནི་ཡན་ལག་བཅུ་གཉིས་ཏེ། གང་ཞེ་ན་མདོ་ལས། རྟེན་ཅིང་་་་་
འབྲེལ་བར་འབྱུང་བ་ཞེས་བྱ་བ་ནི་འདི་ལྟ་སྟེ། འདི་ཡོད་པས་ནི་འདི་འབྱུང་ལ། འདི་སྐྱེས་པའི་ཕྱིར་འདི་སྐྱེ་བ་སྟེ། གང་
འདི་མ་རིག་པའི་རྐྱེན་གྱིས་འདུ་བྱེད་རྣམས། འདུ་བྱེད་ཀྱི་རྐྱེན་གྱིས་རྣམ་པར་ཤེས་པ་སོགས་ནས། དེ་བཞིན་དུ་མིང་་་་་
དང་གཟུགས་དང་། སྐྱེ་མཆེད་དྲུག །རེག་པ། ཚོར་བ། སྲེད་པ། ལེན་པ། སྲིད་པ། སྐྱེ་བ། རྒ་ཤིའི་བར་དུ་འབྱུང་ཞིང་། མྱ་་
ངན་དང་སྨྲེ་སྔགས་འདོན་པ་དང་། སྡུག་བསྔལ་བ་དང་། ཡིད་མི་བདེ་བ་དང་། འཁྲུགས་པ་རྣམས་འབྱུང་སྟེ། དེ་ལྟར་་་
སྡུག་བསྔལ་གྱི་ཕུང་པོ་ཆེན་པོ་འབའ་ཞིག་པོ་འདི་འབྱུང་བར་འགྱུར་རོ། །དེ་ལ་མ་རིག་པ་འགགས་པས་འདུ་བྱེད་འགག་
སོགས་ནས། སྐྱེ་བ་འགགས་པས་རྒ་ཤི་དང་མྱ་ངན་སོགས་སྡུག་བསྔལ་གྱི་ཕུང་པོ་ཆེན་པོ་འབའ་ཞིག་པོ་འདི་འགག་པར་
འགྱུར་རོ། །ཞེས་གསུངས་པ་ལྟར། བདེན་དོན་མི་ཤེས་ཤིང་། ཁམས་གསུམ་གྱི་རང་སའི་ཕུང་པོ་རྣམས་ལ། རྟག་པ་དང་་
བདེ་བ་དང་བདག་དང་རིལ་པོ་དང་གཅིག་པུ་དང་སེམས་ཅན་དང་བདག་གིར་འདུ་ཤེས་པ་ལ་སོགས་པ་དངོས་པོའི་་
རང་བཞིན་དང་མི་མཐུན་པར་ཕྱིན་ཅི་ལོག་ཏུ་འཛིན་པའི་རྨོངས་པ་ཡང་དག་པའི་དོན་ལ་སྒྲིབ་པར་བྱེད་ཀུན་རྟོག་དེ་
ལ་མ་རིག་པ་ཞེས་བྱའོ། །བདག་ཏུ་འཛིན་པའི་མ་རིག་པ་དེ་ཡོད་ན་དེའི་དབང་གིས་ཆགས་སྡང་གཏི་མུག་གིས་བསྐྱེད་་
པའི་ལས་བསོད་ནམས་དགེ་བ་དང་། བསོད་ནམས་མིན་པ་མི་དགེ་བ་དང་། མི་གཡོ་བའི་ལས་རྣམས་འབྱུང་བས་ནི།
རྣམ་ཤེས་ལ་ཡང་སྲིད་ཀྱི་ས་བོན་འདེབས་པས་འདུ་བྱེད་ཅེས་བྱ་སྟེ། དགེ་བས་མཐོ་རིས་ཀྱི་རྟེན་དང་བདེ་བ། མི་དགེ་་་
བས་ངན་སོང་གི་རྟེན་དང་སྡུག་བསྔལ། མི་གཡོ་བས་ཁམས་གོང་མ་གཉིས་ཀྱི་ཡང་སྲིད་འདུ་བྱེད་དོ། །འདུ་བྱེད་དེས་ཕྱི་
མའི་སྲིད་པའི་སྐྱེ་གནས་སུ་འགྲོ་བའི་རྣམ་ཤེས་འབྱུང་བར་བྱེད་དེ། ཡང་སྲིད་འཕེན་བྱེད་ཀྱི་(ཁ་)རྣམ་ཤེས་(ཀ་）ས་་་་
བོན་ལ་(ག་》བཞག་པ་འཕེན་བྱེད་ཀྱི་རྣམ་ཤེས་དང༌། ནམ་ཞིག་རྐྱེན་ཚོགས་ནས་སྲིད་པའི་སྐྱེ་གནས་སུ་ཁྲིད་པ་འཕངས་
འབྲས་ཀྱི་རྣམ་ཤེས་ཞེས་བྱ་ཞིང་། དེ་གཉིས་ཀ་དོན་དུ་ཡང་སྲིད་འགྲུབ་བྱེད་རྣམ་ཤེས་ཡན་ལག་ཏུ་གཅིག་གོ །རྣམ་ཤེས་
དེའི་དབང་གིས་མངལ་དུ་ཉིང་མཚམས་སྦྱར་བ་ན་རྣམ་ཤེས་དང་ཚོར་འདུ་འདུ་བྱེད་དེ་མིང་བཞི་དང་། དེ་དང་ལྷན་་་
ཅིག་པའི་མེར་མེར་པོ་ལ་སོགས་པ་གཟུགས་ཏེ་མིང་གཟུགས་ཀྱི་ཡན་ལག་དེ་དག་མདུང་ཁྱིམ་ལྟར་ཕན་ཚུན་བརྟེན་པའི་
ཚུལ་གྱིས་སྲིད་པའི་ལུས་ཀུན་ནས་འཛིན་པ་འབྱུང་ངོ༌། །དེ་ལས་མིང་གཟུགས་ཀྱི་གནས་སྐབས་ཡོངས་སུ་རྫོགས་པ་ནང་
གི་མིག་སོགས་སྐྱེ་མཆེད་དྲུག་འབྱུང་ངོ༌། །དེ་ལས་ཡུལ་དབང་ཤེས་གསུམ་འདུས་ནས་ཡུལ་གྱི་འགྱུར་བ་ཡོངས་སུ་གཅོད་
པ་མིག་གི་འདུས་ཏེ་རེག་པ་སོགས་དྲུག་འབྱུང་བ་ནི་རེག་པའི་ཡན་ལག་གོ །རེག་པ་དེ་ལས་ཚོར་བ་བདེ་སྡུག་བཏང་་་་
355



སྙོམས་གསུམ་གྱི་ཆ་ལ་ཉེ་བར་ལོངས་སྤྱོད་པ་འབྱུང་བ་ནི་ཚོར་བའི་ཡན་ལག་གོ །ཚོར་བ་དེ་ལ་བརྟེན་ནས་ཚོར་བ་བདེ་
བ་ལ་མི་འབྲལ་བར་འདོད་པའི་འདོད་སྲེད། མི་བདེ་བ་ལ་འདོར་བར་འདོད་པའི་འཇིག་སྲེད། བཏང་སྙོམས་ལ་རང་
གར་གནས་ཤིང་། གཟུགས་ནས་ཆོས་ཀྱི་བར་ཡུལ་དྲུག་པོ་དེ་ལ་སྲེད་པ་སྐྱེ་སྟེ། མདོར་ན་ཚོར་བའི་རྒྱུ་ལས་ཡུལ་གྱི་རོ་་་
མྱོང་བ་དང་དགའ་ཞིང་ཞེན་པ་སྐྱེ་བས་ཡུལ་སྡུད་པ་ནི་སྲེད་པའི་ཡན་ལག་གོ །འདི་ལ་འདོད་གཟུགས་མེད་ཀྱི་སྲེད་པ་
གསུམ་སོགས་སུ་དབྱེར་ཡོད་དོ། །སྲེད་པ་དེ་ལས་བདག་སྡུག་པ་དང་བདེ་བའི་ངོ་བོ་ལས་འབྲལ་བར་མ་གྱུར་ཅིག །ཅེས་
བསྐམ་ཆགས་ཀྱི་སྲེད་པ་ལྷག་པར་འཕེལ་ཏེ། ཡུལ་དང་དུ་ལེན་པ་ལ་དངོས་སྦྱོར་བ་ནི་ལེན་པའི་ཡན་ལག་སྟེ། འདི་ལ་་་
དབྱེ་བ་བྱས་ན། འདོད་པ་དང་ལྟ་བ་དང་ཚུལ་ཁྲིམས་བརྟུལ་ཞུགས་མཆོག་འཛིན་དང་བདག་ཏུ་སྨྲ་བ་ཉེ་བར་ལེན་པ་་་
བཞི་ཡང་གསུངས་སོ། །ལེན་པ་དེས་ལུས་ངག་ཡིད་གསུམ་གྱི་སྒོ་ནས་སྲིད་པ་ཕྱི་མ་འགྲུབ་པའི་ལས་མངོན་དུ་བྱས་པ་ནི་
སྲིད་པའི་ཡན་ལག་སྟེ་ཁམས་གསུམ་གྱི་སྲིད་པ་གསུམ་སོགས་སུ་དབྱེར་ཡོད་དོ། །སྲིད་པ་དེའི་མཐུས་ནམ་ཞིག་རྐྱེན་་་་་
ཚོགས་པ་ན། ཡང་སྲིད་ཀྱི་སྐྱེ་གནས་དེར་དངོས་སུ་དང་པོ་སྐྱེ་བ་དང་ལུས་རྫོགས་པ་དང་རིས་མཐུན་པར་གནས་པ་ནི་་
སྐྱེ་བའི་ཡན་ལག་སྟེ། དེ་ནི་རྟེན་དེ་ལ་སྡུག་བསྔལ་ཇི་སྙེད་མྱོང་བའི་གཞིར་གྱུར་པ་ཡིན་ནོ། །སྐྱེ་བ་དེ་ལས་ཕུང་པོའི་རྒྱུན་
འབྱུང་བའི་ན་བ་དང་རྒྱུན་འགགས་པའི་ཤི་བ་དང་། དེས་མཚོན་ནས་ནང་གི་ཡོངས་སུ་གདུང་བ་མྱ་ངན་དང་། དེ་ལས་
བྱུང་བའི་ཚིག་སྨྲ་བ་སྨྲེ་སྔགས་འདོན་པ། སྒོ་ལྔའི་ཤེས་པ་དང་མཚུངས་ལྡན་གྱི་སྡུག་བསྔལ་བ། ཡིད་ཤེས་དང་མཚུངས་་
ལྡན་གྱི་ཡིད་མི་བདེ་བ། གཞན་ཡང་ཉམས་སུ་མི་བདེ་བའི་ཉེ་ཉོན་རྣམས་འབྱུང་བ་འཁྲུགས་པ་སྟེ། དེ་ལྟར་མདོར་ན་་་་་
སྡུག་བསྔལ་གྱི་ཕུང་པོ་ཆེན་པོ་འབའ་ཞིག་པ་འདི་ནི་འཁོར་བར་སྐྱེ་བ་ལས་བྱུང་བའོ། །སྐྱེ་བ་དེ་ཡང་སྲིད་པ་ལས་བྱུང་བ་
སོགས་ཡན་ལག་སྔ་མ་སྔ་མ་འདི་དག་ཡོད་པས་ཕྱི་མ་ཕྱི་མ་དག་ཡོད་པའི་ཐ་སྙད་འབྱུང་ལ། སྔ་མ་དག་སྐྱེས་པས་ཕྱི་མ་་
སྐྱེ་བའི་དོན་བྱེད་པ་ཡིན་ཞིང་། སྔ་མ་མེད་པ་དང་མ་སྐྱེས་པ་ན་ཕྱི་མ་འདི་མི་འབྱུང་ལ་མི་སྐྱེ་བ་ཡིན་པས། སྡུག་བསྔལ་
གྱི་ཕུང་པོ་འགག་པར་འགྱུར་རོ། །རྐྱེན་དང་འབྲེལ་བ་ནི་མ་རིག་པ་སོགས་ཉོན་མོངས་རྣམས་དམིགས་པའི་ཡུལ་དང་་་་
ནང་གི་དབང་པོ་སོགས་ཀྱིས་ཀྱང་གྲོགས་བྱས་ནས་སྐྱེ་ལ། ལས་ཀྱང་དེ་བཞིན་ཏེ། སྡུག་བསྔལ་གྱི་གཞི་མིང་གཟུགས་་་་་
སོགས་བདུན་ནི་ནང་གི་སའི་ཁམས་སྲ་བ་དང་། ཆུ་གཤེར་བ་དང་། མེ་དྲོ་བས་ཟས་སོགས་འཇུ་བ་དང་། དབུགས་་་་་
འབྱིན་རྔུབ་སོགས་རླུང་གི་ཁམས་དང་། གོ་འབྱེད་པའི་བུ་ག་རྣམས་ནམ་མཁའི་ཁམས་དང་། རྣམ་པར་ཤེས་པའི་ཁམས་
ཏེ་ཁམས་དྲུག་གི་ལྷན་ཅིག་བྱེད་པའི་རྐྱེན་བྱས་ནས་སྐྱེ་བར་བྱེད་དོ། །མིག་ཤེས་ནི་རྟེན་མིག་དབང་དང་། དམིགས་པ་་་
གཟུགས་དང་། མངོན་པ་སྣང་བ་དང་། མི་སྒྲིབ་པ་ནམ་མཁའ་དང་། བསམ་པ་ཡིད་བྱེད་ལྔས་ལྷན་ཅིག་བྱས་ནས་སྐྱེ་བ་
དེ་བཞིན་ཏུ་ཤེས་པ་གཞན་ལའང་ཅི་རིགས་སུ་སྦྱར་ཏེ་ཤེས་པར་བྱའོ། །དེ་ལྟར་ཕྱི་དང་ནང་གི་ཆོས་ཐམས་ཅད་རང་་་་་
རང་གི་རྒྱུ་རྐྱེན་ཇི་ལྟར་ཚོགས་དགོས་པ་ལས་གང་ཡང་རུང་བ་མ་ཚང་ན་མི་སྐྱེ་ལ། ཚང་ན་ངེས་པར་སྐྱེ་བ་རྟེན་ཅིང་་་་༌་
འབྲེལ་བར་འབྱུང་བའི་ངང་ཚུལ་ཏེ། ཐོག་མ་མེད་པའི་དུས་ནས་རྒྱུན་གྱི་འཇུག་པ་འདི་ལ་བྱེད་པ་པོ་བདག་དང་དབང་
ཕྱུག་སོགས་གང་ཡང་མེད་ལ། རྒྱུ་རྣམས་ཀྱིས་རང་འབྲས་འདི་དག་སྐྱེད་དོ་སྙམ་དུ་མི་རྟོག །འབྲས་བུ་རྣམས་ཀྱིས་བདག་
356



འདིས་སྐྱེད་དོ་སྙམ་དུ་མི་རྟོག་ཀྱང་། རྒྱུ་འབྲས་ཀྱི་རྟེན་འབྲེལ་ཁྱད་པར་ལྔ་ལྡན་དུ་འབྱུང་སྟེ། གང་ཞེ་ན། ས་བོན་མ་་་་
འགགས་པར་ཡོད་བཞིན་མྱུ་གུ་སྐྱེ་བ་མིན་པར་ས་བོན་འགགས་ནས་མྱུ་གུ་སྐྱེ་བའི་ཕྱིར་རྟག་པ་མིན་པ་དང་། མ་བོན་་་་
འགགས་ཏེ་རྒྱུན་ཆད་པ་ལས་སྐྱེ་བ་མིན་པར་ས་བོན་འགག་པ་དང་མྱུ་གུ་སྐྱེ་བ་སྲང་མདའི་མཐོ་དམན་བཞིན་དུ་བར་མ་
ཆད་པར་འབྱུང་བས་ཆད་པ་མིན་པ་དང་། ས་སྨྱུག་དེ་གཉིས་ངོ་བོ་དང་བྱེད་ལས་ཀྱི་སྒོ་ནས་གཅིག་མིན་པས་སྔ་མ་ཕྱི་
མར་འཕོས་པ་མིན་པ་དང་། ས་བོན་ཆུང་ངུས་འབྲས་བུ་ཆེ་བ་འབྱིན་པས་རྒྱུ་ཆུང་ངུས་འབྲས་བུ་ཆེན་པོ་འགྲུབ་པ་དང་།
གྲོ་ཡི་ས་བོན་ལས་གྲོ་ཡི་མྱུ་གུ་དང་། དགེ་བ་ལས་བདེ་བ་ལྟ་བུ་དང་འབྲས་བུ་འདྲ་བའི་རྒྱུད་དང་མཐུན་པ་ལྔ་ཡི་ཚུལ་དུ་
ཕྱི་ནང་གི་རྒྱུ་འབྲས་རྣམས་ཤེས་པར་བྱ་སྟེ། དཔེ་ཇི་ལྟར་ན། ཁ་ཐོན་མར་མེ་མེ་ལོང་རྒྱ། །མེ་ཤེལ་ས་བོན་སྐྱུར་དང་སྒྲས། །
ཕུང་པོ་ཉིང་མཚམས་སྦྱོར་བ་ཡང་། །མི་འཕོ་བར་ཡང་མཁས་རྟོགས་བྱ། །ཞེས་གསུངས་པ་ལྟར་ཤེས་པར་བྱ་སྟེ། དེ་ལྟར་
རྟོགས་ན་ཆོས་འདི་དག་རྟེན་འབྲེལ་གྱི་སྣང་བ་བསླུ་མེད་ཙམ་ལས། བདག་དང་གཞན་དང་གཉིས་ཀ་དང་རྒྱུ་མེད་ལས་
མ་བྱུང་བས་མ་སྐྱེས་པ། དུས་དང་དབང་ཕྱུག་སོགས་བྱེད་པོས་མ་བྱས་པ། སྲོག་དང་གང་ཟག་དང་བྱེད་པ་པོ་དང་་་་
བདག་དང་ཆོས་ཀྱི་ངོ་བོ་མེད་པ། གསོག་དང་གསོ་བ་དང་རང་བཞིན་མེད་པར་ཤེས་ནས། བདག་སྔོན་དང་ད་ལྟ་ཕྱི་་་
མར་ཅི་ལྟར་གྱུར་པའི་མཐའ་ལ་རྟོག་པ་སོགས་ཀྱི་གཡོ་བ་དང་བྲལ་ཏེ་ཕྱིས་མི་སྐྱེ་བར་བྱེད་པའི་བཟོད་པ་དང་ལྡན་པ་
དེ་ལ་སངས་རྒྱས་རྣམས་ཀྱིས་བླ་མེད་བྱང་ཆུབ་ཏུ་ལུང་སྟོན་པར་འགྱུར་རོ། །དེ་ལྟར་རྟེན་འབྲེལ་ཡན་ལག་བཅུ་གཉིས་པོ་
ནི་མ་རིག་པ་མ་སྤངས་ཀྱི་བར་དུ་རྒྱུན་གྱིས་འཇུག་སྟེ། སྔོན་གྱི་དུས་ཀྱི་རྒྱུ་མ་རིག་པ་དང་འདུ་བྱེད་ཀྱིས་ནི་ད་ལྟའི་་་་
འཕངས་འབྲས་ཀྱི་རྣམ་ཤེས་ནས་ཉོན་མོངས་སྲེད་ལེན་གྱིས་ཡང་སྲིད་འགྲུབ་བྱེད་ཀྱི་ལས་བསགས་པ་སྲིད་པའི་བར་དུ་
འབྱུང་ལ། དེ་ལས་སླད་མའི་ཚེ་ལས་དང་མཐུན་པར་གནས་རིག་གང་དུ་སྐྱེ་བ་ལེན་ཅིང་། རྟེན་དེས་འཁོར་བའི་སྡུག་་་
བསྔལ་རྒ་ཤི་སོགས་མྱོང་ངོ༌། །དེ་ལྟར་གྱུར་པའི་རྟེན་དེ་ལ་ཡང་། གཟུགས་ཅན་གྱི་སེམས་ཅན་རྣམས་ལ་རྣམ་ཤེས་ནས་་
སྲིད་པའི་བར་འབྱུང་ཞིང་། གཟུགས་མེད་དུ་སྐྱེ་བ་ན་རྣམ་ཤེས་ནས་མིང་བཞིའི་ཕུང་པོས་བསྡུས་པའི་སྲིད་པའི་བར་དུ་
འབྱུང་ལ། གང་དང་གང་དུ་སྐྱེས་ཀྱང་དེའི་སྐྱེ་བ་དང་རྒ་ཤི་འབྱུང་སྟེ། སླར་ཡང་ལས་ཉོན་གྱིས་འཕངས་ནས་སྐྱེ་བ་་་་
གཞན་ལེན་པས། དེ་ལྟར་མགལ་མེའི་འཁོར་ལོ་དང་ཟོ་ཆུན་ཁྱུད་མོ་ལྟར་ཁམས་གསུམ་སྲིད་པར་ཡང་ནས་ཡང་་་་་
འཁོར་ཞིང་འཕྱན་པར་འགྱུར་རོ། །དེ་ལྟར་རྒྱུན་ཆགས་སུ་འབྱུང་ཚུལ་སྤྱིར་ཤེས་པར་བྱས་ནས་ཚེ་དུ་ལ་རྫོགས་དཔྱད་ན་
སྔོན་དང་ད་ལྟ་ཕྱི་མའི་སྐྱེ་བ་གསུམ་ལ་རྫོགས་ཚུལ་བཤད་མ་ཐག་པ་ལྟར་དང་། ཚེ་སྔོན་མའི་གནས་སྐབས་ཀྱི་ཕུང་པོས་
བསྡུས་པའི་མ་རིག་པ་དང་། སྲེད་ལེན་གྱི་དབང་གིས་ལས་འདུ་བྱེད་དག་གིས་འཕངས་པའི་ཕྱི་མའི་སྐྱེ་བ་ལེན་ཞིང་དེ་
ལ་རྣམ་ཤེས་ནས་སྲིད་པའི་བར་དང་རྒ་ཤི་ཡང་འབྱུང་བས་ཚེ་གཉིས་ཀྱིས་རྫོགས་པའང་ཡོད་དོ། །གང་ལྟར་ཡང་གཅིག་
ལ་གཅིག་བརྟེན་ནས་རྒྱུན་ཆགས་པར་འབྱུང་བས་འདི་ལ་རྒྱུན་ཆགས་པའི་རྟེན་འབྲེལ་ཞེས་བྱའོ། །གཞན་ཡང་བྱ་བ་་་་
རྫོགས་པའི་སྐད་ཅིག་ལ་བཅུ་གཉིས་ཚང་ཚུལ། སྲོག་གཅོད་པ་ལྟ་བུ་ལ་མཚོན་ན། མི་ཤེས་པའི་འཇུག་པ་མ་རིག་པ། དེ་་
བཞིན་དུ་ལས་དེ་འདུ་བྱེད་པ། དེ་དུས་ཀྱི་ཤེས་པ་འབྱུང་བ། དེ་དུས་ཀྱི་མིང་གཟུགས་དང་། སྐྱེ་མཆེད་དྲུག་མཚོན་བསྣུན་
357



པ་སོགས་ཀྱི་རེག་པ། དེ་དུས་རང་གཞན་གྱི་བདེ་སྡུག་མྱོང་ཞིང་ཚོར་བ། དེ་ལ་དགའ་བས་འཇུག་ཅིང་སྲེད་པ། དེ་ལས་་་
ཕྱི་མའི་ཆ་དང་དུ་ལེན་པ། ལས་བྱེད་དུས་ཀྱི་ཕུང་པོ་སྲིད་པ། དེ་ལས་ད་ལྟ་དང་ཕྱི་མའི་ཆ་སྐྱེ་བ། དེ་འགྱུར་ཞིང་འགག་
པ་རྒ་ཤིའི་ཡན་ལག་གི་ཚུལ་དུ་འདོད་པ་དེ་སྐད་ཅིག་མའི་རྟེན་འབྲེལ་ལོ། །རྒྱུན་ཆགས་པའི་རྟེན་འབྲེལ་ཡན་ལག་བཅུ་
གཉིས་པོ་དེ་དག་བསྡུ་ན། མ་རིག་པ་དང་འདུ་བྱེད་རྣམ་ཤེས་གསུམ་ནི་འཕེན་པའི་ཡན་ལག །སྲེད་ལེན་སྲིད་པ་གསུམ་
མངོན་པར་འགྲུབ་པའི་ཡན་ལག །སྐྱེ་བ་དང་རྒ་ཤི་གཉིས་མངོན་པར་གྲུབ་པའི་ཡན་ལག་སྟེ་བཞིར་འགྱུར་རོ། །ཡང་་་༌
གསུམ་དུ་སྡུད་དེ་མ་རིག་པ་དང་སྲེད་པ་དང་ལེན་པ་གསུམ་ནི་ཉོན་མོངས་པའོ། །འདུ་བྱེད་དང་སྲིད་པ་གཉིས་ནི་ལས་
སོ། །ལྷག་མ་བདུན་ནི་སྡུག་བསྔལ་གྱི་གཞི་བདུན་ནོ། །འདི་གསུམ་ལ་རིམ་པ་ལྟར་ཉོན་མོངས་པས་ཀུན་ནས་ཉོན་མོངས་
པ། ལས་ཀྱི་ཀུན་ནས་ཉོན་མོངས་པ། ཚེའི་སྐྱེ་བའི་ཀུན་ནས་ཉོན་མོངས་པ་ཞེས་འདོགས་ཏེ་འགྲོ་བ་རྣམས་ཉོན་མོངས་པ་
པར་བྱེད་པའི་ཕྱིར་རོ། །ཡང་རིམ་པ་ལྟར་ཉོན་མོངས་པའི་གཞན་དབང་དང་། ལས་ཀྱི་གཞན་དབང་དང་། སྡུག་བསྔལ་
གྱི་གཞན་དབང་ཞེས་ཀྱང་བརྗོད་དོ། །ཉོན་མོངས་གསུམ་ལས་ལས་གཉིས་འབྱུང་ལ། དེ་ལས་སྡུག་བསྔལ་གྱི་གཞི་བདུན་
འབྱུང་ཞིང་། བདུན་པོ་ལས་སླར་ཡང་ཉོན་མོངས་པ་དང་ལས་འབྱུང་སྟེ་དེ་ལྟར་རྒྱུན་གྱིས་འཁོར་རོ། །ཡན་ལག་བཅུ་་་
གཉིས་ཀྱི་ནང་ནས་ཉོན་མོངས་ལྔ་དང་རྣམ་ཤེས་རྣམས་ནི་ཡན་ལག་གཞན་རྣམས་སྡུད་པར་བྱེད་པའི་རྒྱུ་སྟེ། མ་རིག་པ་
དང་། ལས་དང་། སྲེད་པ་དང་། རྣམ་ཤེས་བཞིའོ། །སྲེད་ལེན་གཉིས་སྲེད་པ་དང་། འདུ་བྱེད་སྲིད་པ་གཉིས་ལས་ཡིན་ནོ།།
དེ་ལ་རྣམ་ཤེས་ནི་ས་བོན་ལྟ་བུ། ལས་ཞིང་ས། སྲེད་པ་རླན། མ་རིག་པ་འདེབས་བྱེད་དང་ལུད་ལྟ་བུ་སྟེ། དེ་བཞིས་སྲིད་
པའི་སྐྱེ་གནས་རྣམས་སུ་མིང་གཟུགས་ཀྱི་མྱུ་གུ་འགྲུབ་པར་བྱེད་དོ། །ལུགས་འབྱུང་གི་རྟེན་འབྲེལ་དེ་དག་བསྡུས་ན་ལས་
ཉོན་ལྔ་ནི་རྒྱུ་ཀུན་འབྱུང་གི་བདེན་པས་བསྡུས་ལ། ལྷག་མ་བདུན་ནི་སྡུག་བདེན་གྱིས་བསྡུས་པའོ། །ལུགས་ལྡོག་གི་་་་
དབང་དུ་བྱས་ན་བདེན་པའི་ཆོས་ཉིད་རྟོགས་པའི་ཡེ་ཤེས་ཀྱིས་མ་རིག་པ་སྤངས་ནས་ལས་ཉོན་ལྔ་ལྡོག་པ་ལམ་བདེན་
དང་། སྡུག་བསྔལ་གྱི་གཞི་བདུན། དེ་བཞིན་ཉིད་དུ་འགོག་པ་འགོག་བདེན་ཏེ་བདེན་དོན་རྣམ་པ་བཅུ་གཉིས་ཀྱི་རང་་
བཞིན་ནོ། །དེ་ལྟར་རྟེན་ཅིང་འབྲེལ་བར་འབྱུང་བ་འདི་ནི་སངས་རྒྱས་ཀྱི་གསུང་གི་མཛོད་ཀྱི་ནང་ན་གཅེས་པ་ཟབ་མོར་
གྱུར་པ་སྟེ། སུས་ཤེས་རབ་ཀྱི་སྤྱན་གྱིས་རྟེན་ཅིང་འབྲེལ་བར་འབྱུང་བ་མཐོང་བ་དེས་འཕགས་ལམ་བརྒྱད་ཀྱི་རང་་་་་
བཞིན་ཅན་གྱི་ཆོས་མཐོང་ཞིང་། ཡེ་ཤེས་ཀྱི་གཟིགས་པས་ཤེས་བྱ་ཐམས་ཅད་ཐུགས་སུ་ཆུད་པས་སངས་རྒྱས་ཆོས་ཀྱི་སྐུ་
མཐོང་བ་ཡིན་ནོ། །ཞེས་གསུངས་སོ། །གཉིས་པ་ལ་གཉིས། ཀུན་མཁྱེན་བླ་མའི་ངེས་དོན་ཤིང་རྟ་ཆེན་མོའི་དགོངས་པའི་
རྗེས་སུ་འབྲང་ནས་རྟེན་འབྲེལ་གྱི་རྣམ་བཞག་མདོར་བསྡུས་པའི་ཚུལ་གྱིས་དང་། དེ་ཉིད་ཀྱི་དོན་ས་བཅད་བརྒྱད་ཀྱི་སྒོ་
ནས་རྒྱས་པར་འཆད་པའོ། །དང་པོ་ནི། ཤེས་བྱ་ཀུན་ལ་ཁྱབ་པའི་གཞུང་ལུགས་ལས། རྟེན་ཅིང་འབྲེལ་བར་འབྱུང་བ་ལ་
དཔྱད་པ་ལ་གསུམ། གཤིས་ཀྱི་རྟེན་འབྲེལ། འཁོར་བའི་རྟེན་འབྲེལ། མྱང་འདས་ཀྱི་རྟེན་འབྲེལ་ལོ། །དང་པོ་ནི། ཀུན་་་་་
རྫོབ་དང་དོན་དམ་མམ་འཁོར་བ་དང་མྱང་འདས་དེ་དག་གི་རང་བཞིན་རྣམ་པར་དག་པ་ནི་གཤིས་ལུགས་སམ་གཞིའི་
རྟེན་ཅིང་འབྲེལ་བར་འབྱུང་བ་ཡིན་ཅིང་དེའང་སྤྲོས་པའི་མཐའ་ཐམས་ཅད་དང་བྲལ་བ་སྟེ། སྣང་སྲིད་འཁོར་འདས་ཀྱི་
358



ཆོས་ཉིད་དམ་དེའི་རང་བཞིན་ནི་གང་ནས་ཀྱང་མ་འོངས། གང་དུའང་མ་སོང་། གང་ནའང་མི་གནས་པ། ཆོས་ཅན་ལ་
ཆོས་ཉིད་བརྟེན་པས་ཆོས་ཅན་ཡང་སྐྱེ་འགག་ལྟར་སྣང་དུས་ཉིད་ནས་སྐྱེ་འགག་གནས་གསུམ་སྤྲོས་པའི་མཐའ་ཐམས་
ཅད་དང་བྲལ་བས་དབུ་མའི་རང་བཞིན་དུ་གསུངས་པ་ནི། རྩ་བ་ཤེས་རབ་ལས། རྟེན་ཅིང་འབྲེལ་བར་འབྱུང་བ་གང་། །
དེ་ནི་སྟོང་པ་ཉིད་དུ་བཤད། །དེ་ནི་བརྟེན་ནས་གདགས་པ་སྟེ། །དེ་ཉིད་དབུ་མའི་ལམ་ཡིན་ནོ། །ཞེས་སོ། །འོད་གསལ་ཡེ་
ཤེས་རྟེན་འབྲེལ་གྱི་ཡུལ་ལས་འདས་པ་དང་མི་འགལ་ཏེ། ཀུན་རྫོབ་ཐ་སྙད་ཀྱི་ཡུལ་ལས་འདས་ཀྱང་དོན་དམ་ཉིད་དེའི་
རང་བཞིན་དུ་སྣང་བའི་ཕྱིར་དང་། སྔ་མ་ངེས་དོན་དང་། ཕྱི་མ་ཐ་སྙད་ལ་ལྟོས་པའི་རྣམ་གཞག་ཡིན་པའི་ཕྱིར་རོ། །
གཉིས་པ་ནི། ཕྱི་དང་ནང་གི་རྒྱུ་དང་རྐྱེན་ལ་ལྟོས་ཤིང་འབྲེལ་ཏེ་ལུགས་འབྱུང་དུ་ཤར་བ་ནི་འཁོར་བའི་རྟེན་འབྲེལ་ཞེས་
བྱ་སྟེ། དེའི་དོན་ཅུང་ཟད་བཤད་ན་གཉིས། རྒྱུ་དང་འབྲེལ་བ་དང་རྐྱེན་དང་འབྲེལ་བའོ། །དང་པོ་ལ་ཕྱི་ནང་གཉིས་ལས།
ཕྱིའི་རྟེན་འབྲེལ་རྒྱུ་དང་འབྲེལ་བ་ནི་ས་བོན་ལས་མྱུ་གུ་དང་འབྲས་བུའི་བར་དུ་མེད་ན་མི་འབྱུང་དུ་གནས་ལ་བདག་་་
གིས་འདི་བསྐྱེད་དོ་ཞེའམ་བདག་འདིས་བསྐྱེད་དོ་སྙམ་དུ་མི་སེམས་ཀྱང་རྒྱུ་དེ་དག་ཡོད་ན་འབྲས་བུ་དེ་དག་འབྱུང་བའོ། །
།གཉིས་པ། ཕྱིའི་རྟེན་འབྲེལ་རྐྱེན་དང་འབྲེལ་བ་ན། ས་ཁམས་ཀྱིས་ས་བོན་བརྟེན། ཆུས་བརླན། མེས་སྨིན། རླུང་གིས་ཁ་
འབུས། ནམ་མཁས་མི་སྒྲིབ། དུས་ཀྱིས་ས་བོན་འགྱུར་བའི་བྱ་བ་བྱེད་དེ་དེ་ལྟར་ཁམས་དྲུག་དང་ས་བོན་འགགས་པ་ན་
རྒྱུ། ཡང་ཕན་ཚུན་སེམས་པ་མེད་ཀྱང་མེད་ན་མི་འབྱུང་གི་འབྲེལ་བར་གནས་ལ་དེ་ཐམས་ཅད་ཀྱང་བདག་གམ་གཞན་
ནམ་དབང་ཕྱུག་གམ་དུས་ཀྱིས་མ་བྱས། རང་བཞིན་གྱིས་མ་བྱུང་། རྒྱུ་མེད་ཀྱང་མིན་ཏེ་ཁམས་རྣམས་འདུས་པས་ས་་་་་
བོན་འགགས་པ་ན་མྱུ་གུ་འགྲུབ་བོ། །ཕྱིའི་རྟེན་འབྲེལ་དེ་ཡང་རྟག་པ་མིན་ཏེ་ས་སྨྱུག་གཅིག་པ་ཡང་མ་ཡིན་ས་བོན་་་་་་
འགགས་པ་དང་མ་འགགས་པ་ལས་ཀྱང་མྱུ་གུ་མི་སྐྱེ་ས་བོན་འགགས་པ་དང་མྱུ་གུ་འབྱུང་བ་དུས་མཉམ་པའི་ཕྱིར་རོ། །
ཆད་པ་མིན་ཏེ་ས་བོན་འགགས་པ་དང་མྱུ་གུ་འབྱུང་བ་ནི་སྲང་མདའི་མཐོ་དམན་ལྟ་བུར་སྐྱེ་བས་སོ། །འཕོ་བའང་མིན་
ཏེ་ས་བོན་ཀྱང་གཞན་ལ་མྱུ་གུ་ཡང་གཞན་ཡིན་པའི་ཕྱིར་རོ། །རྒྱུ་ཆུང་ངུས་འབྲས་བུ་ཆེན་པོ་ཡང་འགྲུབ་སྟེ་རྒྱ་གྲོ་དྷའི་ས་
བོན་དང་སྡོང་པོ་ལྟ་བུའོ། །དེ་དང་འདྲ་བའི་རྒྱུད་དུ་འབྱུང་སྟེ་རྒྱུ་འབྲས་འཆོལ་མི་སྲིད་པས་སོ། །ནང་གི་རྟེན་འབྲེལ་ལ་
ཡང་གཉིས་ལས། དང་པོ་ནང་གི་རྟེན་འབྲེལ་རྒྱུད་དང་འབྲེལ་བ་ནི། མ་རིག་པ་ནས་རྒ་ཤིའི་བར་ཏེ་བྱེད་པ་པོ་མེད་དེ་་
ཕན་ཚུན་སེམས་པ་མེད་ཀྱང་རྒྱུ་དེ་ཡོད་ན་འབྲས་བུ་དེ་འབྱུང་ངོ་། །ནང་གི་རྟེན་འབྲེལ་རྐྱེན་དང་འབྲེལ་བ་ནི། ས་ཆུ་མེ་
རླུང་ནམ་མཁའ་རྣམ་ཤེས་ཀྱི་ཁམས་དྲུག་འདུས་པས་སས་ལུས་ཀྱི་སྲ་བ་ནས་ནམ་མཁས་སྦུབས་ཀྱི་བར་བྱེད་ལ་མདུང་་་
ཁྱིམ་གྱི་ཚུལ་དུ་མིང་གཟུགས་ཀྱི་མྱུ་གུ་འགྲུབ་པར་བྱེད་པ་རྣམ་པར་ཤེས་པའི་ཚོགས་དྲུག་འདུས་པ་ནི་རྣམ་ཤེས་ཏེ་དེ་་
ཐམས་ཅད་འདུས་པ་ལས་ལུས་གྲུབ་ཀྱང་བྱེད་པ་པོ་དང་ཕན་ཚུན་སེམས་པ་མེད་ལ་མེད་ན་མི་འབྱུང་གི་རང་བཞིན་དུ་
གནས་སོ། །དེ་ལ་སའི་ཁམས་ནས་ཡིད་ཀྱི་རྣམ་པར་ཤེས་པའི་བར་རེ་རེ་ནས་བདག་ཀྱང་བདག་མ་ཡིན། སེམས་ཅན་ཡ་
དང་སྲོག་དང་སྐྱེ་བ་པོ་དང་ཤེད་ལས་སྐྱེས་པ་དང་ཤེད་བུ་མ་ཡིན། བུད་མེད་དང་སྐྱེས་པ་དང་མ་ནིང་མ་ཡིན། བདག་་
གི་མ་ཡིན། གཞན་སུའི་ཡང་མ་ཡིན་ནོ། །དེ་ལ་ཁམས་དྲུག་པོ་དེ་དག་ཉིད་ལ་གཅིག་པུ་དང་རིལ་པོ་དང་རྟག་བརྟན་་་་་
359



ཐེར་ཟུག་དང་བདེ་བ་དང་བདག་དང་སེམས་ཅད་ནས་ཤེད་བུའི་བར་དང་ངའི་བར་དུ་འདུ་ཤེས་པ་སྟེ་འདི་ལ་སོགས་
པ་མི་ཤེས་པ་རྣམ་པ་སྣ་ཚོགས་པ་འདི་ལ་མ་རིག་པ་ཞེས་བྱ་སྟེ་མུན་པ་ཆེན་པོའི་ཕྱིར་དང་དེ་ཁོ་ན་མི་ཤེས་ཤིང་ལོག་་་་
པར་རྟོག་པའི་ཕྱིར་རོ། །དེས་རྒྱུ་བྱས་ནས་ཡུལ་ལ་ཆགས་སྡང་རྨོངས་གསུམ་བྱུང་བ་འདི་ནི་མ་རིག་པའི་རྐྱེན་གྱིས་འདུ་་
བྱེད་ཅེས་བྱ་སྟེ་མངོན་པར་འདུ་བྱེད་པས་སོ། །དེ་ལ་ཡང་བསོད་ནམས་དང་བསོད་ནམས་མ་ཡིན་པ་དང་མི་གཡོ་བའི་ས་
སར་ཉེ་བར་འགྲོ་བའི་རྣམ་ཤེས་སོ་སོར་བསྐྱེད་པའི་ཕྱིར་འདུ་བྱེད་གསུམ་ཡོད་དོ། །དེས་དངོས་པོ་སོ་སོར་རྣམ་པར་རིག་
པའི་རྣམ་ཤེས་བསྐྱེད་དེ་འདི་ལ་ནི་ཚོགས་དྲུག་གོ །དེ་དང་ལྷན་ཅིག་བྱུང་བ་གཟུགས་ཚོར་འདུ་ཤེས་འདུ་བྱེད་དེ་ཉེར་་་་
ལེན་གྱི་ཕུང་པོ་བཞི་པོ་འདི་ལ་འདི་ནི་འདིའོ་ཞེས་འཛིན་པས་མིང་དང་འདིའི་རྣམ་པ་ནི་འདིའོ་ཞེས་དབྱིབས་སུ་་་་་
འཛིན་པའི་ཕྱིར་གཟུགས་ཏེ་དེ་གཉིས་སྒྲ་གཅིག་གིས་བསྡུས་ནས་མིང་གཟུགས་ཞེས་བྱ་སྟེ་དབང་པོ་རྣམས་ནི་རྟེན་ཡིན་
པའི་ཕྱིར་རོ། །དེ་ལ་རྟེན་པའི་དབང་པོ་རྣམས་ནི་སྐྱེ་མཆེད་དྲུག་སྟེ་སྐྱེ་བའི་སྒོ་ཡིན་པའི་ཕྱིར་རམ་སྐྱེ་ཞིང་མཆེད་པའི་་་
ཕྱིར་རོ། །ཡུལ་དབང་ཡིད་བྱེད་གསུམ་འདས་པ་ནི་རེག་པ་སྟེ་རིག་པའི་ཕྱིར་རོ། །དེ་མྱོང་བ་ནི་ཚོར་བ་སྟེ་ཚོར་བའི་ཕྱིར་
རོ། །དེ་ལ་ལྷག་པར་ཞེན་པ་ནི་སྲེད་པ་སྟེ་བརྐམ་ཞིང་ཞེན་པའི་ཕྱིར་རོ། །དེ་འཕེལ་བ་ནི་ལེན་པ་སྟེ་ཚོར་བ་དེ་ཡི་རྒྱུ་ལེན་
པའི་ཕྱིར་རོ། །དེ་བླང་བ་ནི་སྲིད་པ་སྟེ་དེས་ཡང་སྲིད་མངོན་པར་སྐྱེ་བའི་ཕྱིར་རོ། །དེ་ལས་ཕུང་པོ་འབྱུང་བ་ནི་སྐྱེ་བ་སྟེ་
སྐྱེ་གནས་གང་ཡང་རུང་བ་ལས་སྐྱེ་བའི་ཕྱིར་རོ། །སྐྱེས་ནས་ཕུང་པོ་སྨིན་པའི་རྒ་བ་དང་འཇིག་པས་འཆི་བ་སྟེ་དེ་གཉིས་
རྒ་ཤི་ཞེས་གཅིག་ཏུ་སྡོམ་མོ། །དེ་ལས་ཆགས་པས་ནང་གི་གདུང་བ་བསྐྱེད་པའི་ཕྱིར་མྱ་ངན་དང་། དེ་ལས་བྱུང་བའི་་་་
ཚིག་སྨྲེ་སྔགས། མི་བདེ་བ་མྱོང་བ་སྡུག་བསྔལ། ཡིད་ཀྱི་སྡུག་བསྔལ་ནི་མི་བདེ་བ་ལ་སོགས་པ་སྟེ་ཉེ་ཉོན་རྣམ་ཀུན་ཏུ་་་
འཁྲུགས་པར་འགྱུར་རོ། །ཡན་ལག་བཅུ་གཉིས་པོ་འདི་ཡང་བདག་དང་གང་ཟག་ནས་བདག་གི་བའི་བར་མ་ཡིན་ལ།
གཞན་གྱི་མ་ཡིན། རྟག་མི་རྟག་དང་། འདུས་བྱས་མ་བྱས་མ་ཡིན། རྒྱུ་རྐྱེན་མེད་པ་མ་ཡིན། མྱོང་བ་ཡོད་པ་མ་ཡིན། ཟད་
པ་དང་འཇིག་པ་དང་འགོག་པའི་ཆོས་མ་ཡིན་ཏེ་རྒྱུ་རྐྱེན་གཞན་དང་གཞན་ལས་བྱུང་བ་ཐོག་མ་མེད་པའི་དུས་ནས་་་་
ཞུགས་པ། རྒྱུན་མ་ཆད་པར་ཆུ་ཀླུང་གི་རྒྱུན་བཞིན་དུ་རྗེས་སུ་ཞུགས་པའོ། །ཡན་ལག་བཅུ་གཉིས་པོ་འདི་ཡང་གཞིས་་་་
སྡུད་དེ་ཞིང་ས་ལྟ་བུའི་ཕྱིར་ལས་ས་བོན་འདེབས་པ་པོ་ལྟ་བུའི་ཕྱིར་མ་རིག་པ། ཆུ་ལྟར་རླན་པའི་ཕྱིར་སྲེད་པ། ས་བོན་
ལྟ་བུའི་ཕྱིར་རྣམ་ཤེས་སོ། །རྐྱེན་དེ་དག་ལས་ས་བོན་རྣམ་ཤེས་འགྲུབ་པ་ཡང་བྱེད་པ་པོ་མེད་ལ་ཕན་ཚུན་སེམས་པ་མེད་
པ་བདག་ནས་བདག་གི་བའི་བར་མ་ཡིན་པའོ། །འོན་ཀྱང་ས་བོན་རྣམ་ཤེས་དེ་ལས་ཀྱི་ཞིང་ལ་བརྟེན། སྲིད་པའི་ཆུས་་་
བརླན། མ་རིག་པའི་སྐྱེས་བུས་བཏབ་ན་མངལ་དུ་ཉིང་མཚམས་སྦྱོར་ཏེ་སུས་ཀྱང་མ་བྱས། རྒྱུ་མེད་དུ་མ་སྐྱེས། གང་ལས་
ཀྱང་མ་བྱུང་མོད་ཀྱི་ཕ་མའི་ས་བོན་འཕྲད་ཅིང་དྲི་ཟ་འོངས་པ་སོགས་རྐྱེན་ཚོགས་པས་མངལ་དུ་མིང་གཟུགས་ཀྱི་མྱུ་གུ་
མངོན་པར་གྲུབ་སྟེ་དེའང་བདག་དང་བདག་གི་བ་མ་ཡིན་པ། འཛིན་པ་མེད་པ། ནམ་མཁའ་དང་མཚུངས་པ། སྒྱུ་མའི་
མཚན་ཉིད་ཀྱི་རང་བཞིན་ཅན་ནོ། །མིག་གི་རྣམ་ཤེས་ཀྱང་རྒྱུ་ལྔས་བསྐྱེད་དེ་མིག་གིས་ནི་རྟེན་བྱེད། གཟུགས་ཀྱིས་་་་
དམིགས་པ། སྣང་བས་ནི་གསལ་བའི་རྒྱུ། ནམ་མཁས་ནི་མི་སྒྲིབ་པ། དེ་སྐྱེད་པའི་ཡིད་བྱེད་ཀྱིས་ནི་བསམ་པའི་བྱ་བ་བྱེད་
360



དེ་རྐྱེན་དེ་དག་གིས་མིག་གི་རྣམ་ཤེས་སྐྱེད་ཀྱང་མིག་གི་རྣམ་ཤེས་དེ་ནི་བྱེད་པོ་མེད་པ་སེམས་པ་མེདཔ་སྒྱུ་མ་ལྟ་བུ་སྟེ་་་
རྣམ་ཤེས་གཞན་ཡང་དེ་བཞིན་ནོ། །དེའི་ཕྱིར་ཆོས་གང་ཡང་འཛིན་ཕྱི་མར་མི་འཕོ་ལ་ཆོས་གང་ཡང་འཛིན་སྔ་མ་ལས་་
འཕོ་ཞིང་ཕྱི་མར་སྐྱེ་བར་ཡང་སྣང་སྟེ་ཆོས་འདི་ཐམས་ཅད་ནི་མེ་ལོང་ལ་བཞིན་མ་འཐོས་ཀྱང་སྣང་བ་དང༌། ཟླ་བ་་་་
དཔག་ཚད་བཞི་ཁྲི་ཉིས་སྟོང་གི་སྟེང་ནས་འགྲོ་བའི་གཟུགས་བརྙན་ས་གཞིར་ཆུ་སྣོད་དུ་འཆར་བ་དང་། མེའི་རྒྱུ་རྐྱེན་་་་
ཚོགས་ན་འབར་བ་ལྟ་བུ་ཡིན་ནོ། །ནང་གི་རྟེན་འབྲེལ་དེ་ཡང་རྟག་པ་མ་ཡིན་ཏེ་ཐ་མའི་འཆི་བའི་ཕུང་པོ་ཡང་གཞན་ལ་
སྐྱེ་བའི་ཕུང་པོ་ཡང་གཞན་ཡིན་པས་སོ། །ཆད་པ་མིན་ཏེ་ཐ་མའི་འཆི་ཕུང་འགགས་པ་དང་མ་འགགས་པ་ལས་སྐྱེ་བའི་
ཕུང་པོ་མི་འབྱུང་གི འོན་ཀྱང་འཆི་ཕུང་འགགས་པ་དང་སྐྱེ་ཕུང་འབྱུང་བ་ནི་སྲང་མདའི་མཐོ་དམན་ལྟར་འབྱུང་བའི་་
ཕྱིར་རོ་འཕོ་བ་མ་ཡིན་ཏེ་རིས་མི་འདྲ་བའི་སྐྱེ་བ་ཡང་འགྲུབ་པའི་ཕྱིར་རོ། །ལས་ཆུང་དུས་ཀྱང་འབྲས་བུ་ཆེན་པོ་བསྐྱེད་
དེ་ཀུན་ནས་མནར་སེམས་སྐད་གཅིག་མ་གཅིག་གིས་དམྱལ་བར་འཕེན་ཞིང་བྱམས་པའི་སེམས་ཡུད་ཙམ་གྱིས་ཀྱང་་་་་
ཚངས་པའི་རྒྱལ་པོར་འཕེན་པའི་ཕྱིར་རོ། །འདྲ་བའི་རྒྱུད་དུ་འགྱུར་ཏེ་ལས་བྱས་པ་བཞིན་འབྲས་བུ་མྱོང་བའི་ཕྱིར་རོ། །
དེ་དག་གི་ཚུལ་ཡང་། ལངྐར་གཤེགས་པ་ལས། བློ་གྲོས་ཆེན་པོ་ཇི་ལྟར་འཇིམ་པའི་གོང་བུ་ལ་རྫ་མ་བྱུང་བ་དེ་བཞིན་དུ་
ཐག་པས་སྣམ་བུ་དང་། རྩི་རྐྱང་ལས་རེ་ལྡེ་དང་། ས་བོན་ལས་མྱུ་གུ་དང་། སྲུབ་མ་ལ་སོགས་པ་མིའི་ནན་ཏན་དང་ཞོ་་་
ལས་མར་འབྱུང་བ་འདི་ནི། བློ་གྲོས་ཆེན་པོ། ཕྱིའི་རྟེན་ཅིང་འབྲེལ་བར་འབྱུང་བ་སྔ་མ་ལས་ཕྱི་མར་འབྱུང་བའོ། །ནང་
གི་རྟེན་ཅིང་འབྲེལ་བར་འབྱུང་བ་ནི། འདི་ལྟ་སྟེ། མ་རིག་པ་དང་སྲེད་པ་ལས་ཆོས་འདི་དག་ལ་སོགས་པ་ནི་ནང་གི་་་་
རྟེན་ཅིང་འབྲེལ་བར་འབྱུང་བ་ཞེས་བྱ་བའི་མིང་འཐོབ་བོ་ཞེས་སོ། །མདོར་ན་དང་པོ་སོ་སོ་རང་གི་རིག་པའི་ཡེ་ཤེས་ངོ་
མ་ཤེས་པ་ནི་མ་རིག་པ་ཆེན་པོ་སྟེ། དེ་ལས་སྲིད་པར་འདུ་བྱེད་ཅིང་རྣམ་པར་ཤེས་པ་ནས་རྒ་ཤི་ལ་ཐུག་པར་གཅིག་ལ་་
གཅིག་བརྟེན་ཅིང་བར་མ་ཆད་པ་འབྲེལ་བ་ཅན་དུ་འབྱུང་བ་ནི། བཤེས་སྤྲིང་ལས། མ་རིག་པ་ལས་འདུ་བྱེད་དེ་ལས་ནི། །
རྣམ་ཤེས་དེ་ལས་མིང་དང་གཟུགས་རབ་འབྱུང་། །དེ་ལས་སྐྱེ་མཆེད་དྲུག་སྟེ་དེ་དག་ལས། །རིག་པ་ཀུན་ཏུ་འབྱུང་བར་་
ཐུབ་པས་གསུངས། །རེག་པ་ལས་ནི་ཚོར་བ་ཀུན་འབྱུང་སྟེ། །ཚོར་བའི་གཞི་ལས་སྲེད་པ་འབྱུང་བར་འགྱུར། །སྲེད་པས་་
ལེན་པ་བསྐྱེད་པར་འགྱུར་བ་སྟེ། །དེ་ལས་སྲིད་པ་སྲིད་ལས་སྐྱེ་བ་ལགས། །སྐྱེ་བ་ཡོད་ན་མྱ་ངན་ན་རྒ་དང་། །འདོད་པས་
ཕོངས་དང་འཆི་དང་འཇིགས་སོགས་ཀྱི། །སྡུག་བསྔལ་ཕུང་པོ་ཤིན་ཏུ་ཆེ་འབྱུང་སྟེ། །ཞེས་གསུངས་པ་ལྟར་རོ། །རྟེན་་་་༌་
འབྲེལ་དེ་དག་ཀྱང་སྔ་མ་སྔ་མ་ལས་ཕྱི་མ་ཕྱི་མ་འབྱུང་བའི་ཆ་ནས་རྒྱུ་ལས་འབྱུང་བ་ཞེས་བྱ་བ་དང་། ནང་གི་ས་ཆུ་མེ་་
རླུང་ནམ་མཁའ་རྣམ་པར་ཤེས་པ་སྟེ་ཁམས་དྲུག་འདུས་པའི་ཆ་ལས་བསྐྱེད་པས་ན་རྐྱེན་ལས་བྱུང་བ་ཞེས་བྱ་སྟེ། དེའང་
ཚེ་གཅིག་དང་གཉིས་དང་གསུམ་སྟེ་རྒྱུན་ཆགས་པ་དང་། སྐད་གཅིག་ལ་རྫོགས་ཚུལ་སོགས་ཐེག་པ་ཆེ་ཆུང་གི་བཞེད་་་་
ཚུལ་སོ་སོར་གོང་དུ་ཕྱོགས་ཙམ་སྨོས་པ་ཡིན་ནོ། །དེ་དག་ནི་ལུགས་འབྱུང་འཁོར་བའི་རྟེན་འབྲེལ་ཞེས་བྱའོ། །གསུམ་པ་
ནི། ལུགས་ལྡོག་མྱང་འདས་ཀྱི་རྟེན་འབྲེལ་ལ་ལམ་དང་འབྲས་བུ་གཉིས་ལས། དང་པོ་ལམ་ནི། འཁོར་བའི་རྟེན་འབྲེལ་
ལུགས་སུ་འཇུག་པ་བཅུ་གཉིས་པོའི་རྩ་བ་མ་རིག་པ་ཡིན་པས་དེ་རིག་པའི་ཡེ་ཤེས་ཀྱིས་ལྡོག་སྟེ། ཐོས་བསམ་སྒོམ་གསུམ་
361



གྱི་ཤེས་རབ་ཀྱི་རྒྱུན་གོམས་པར་བྱས་པས་དང་པོའི་རྩ་བ་མ་རིག་པ་ལྡོག་གོ །དེ་ལོག་པས་དེ་ལ་བརྟེན་པ་གཞན་རྣམས་
རིམ་གྱིས་ལྡོག་སྟེ། སྲིད་པར་འཇུག་པའི་རྒྱུ་ཟད་པས་འཁོར་བའི་གནས་ལས་བརྒལ་བར་འགྱུར་ཏེ། བཤེས་སྤྲིང་ལས། སྐྱེ་
བ་འགགས་པས་འདི་ཀུན་འགག་པར་འགྱུར། ཞེས་སོ། །དེའང་རྣལ་འབྱོར་པ་ཐར་པ་འདོད་པ་དག་གིས་འཁོར་བ་་་་་
འགྲུབ་པའི་ལས་རྒྱུ་ནས་མ་བསགས་པས་འབྲས་བུ་ཕྱིས་འཁོར་བ་སྐྱེ་བ་མེད་དེ་འདུ་བྱེད་འགགས་པའི་ཕྱིར་རོ། །དེ་སྐད་
དུ་ཡང་། འཁོར་བའི་རྩ་བ་འདུ་བྱེད་དེ། དེ་ཕྱིར་མཁས་རྣམས་འདུ་མི་བྱེད། ཅེས་སོ། །འབྲས་བུ་རྟེན་ཅིང་འབྲེལ་བར་་་་
འབྱུང་བ་ནི། སངས་རྒྱས་ནས་སེམས་ཅན་གྱི་དོན་བྱེད་པ་རྨི་ལམ་སྒྱུ་མ་ལྟ་བུའི་ཚུལ་དུ་འབྱུང་བ་ཉིད་དེ། དེ་ལྟར་ན་་་་་
ཆོས་ཐམས་ཅད་རྟེན་ཅིང་འབྲེལ་བར་འབྱུང་བ་ཙམ་དུ་སུ་ཞིག་གིས་མཐོང་བ་དེས་ནི་བདག་དང་གཞན་དང་ཡོད་མེད་
དུ་མི་ལྟ་ཞིང་དུས་གསུམ་གྱི་མཐའ་ལ་མི་རྟོག་སྟེ། བདག་ཏུ་སྨྲ་བ་སོགས་དགེ་སྦྱོང་བྲམ་ཟེ་རྣམས་ཀྱི་ལྟ་བ་གཡོ་དང་་་་
བཅས་པ་ལ་མི་གཞོལ་བས་འཇིགས་ཚོགས་སུ་ལྟ་བ་དྲུངས་ནས་ཕྱུང་པ་ཏེ་མི་སྐྱེ་མི་འགགས་པའི་ཆོས་ཅན་དུ་འགྱུར་བ་
དེས་ནི་སངས་རྒྱས་ཀྱི་གསུང་ཆོས་ཀྱི་ཕུང་པོ་མཐའ་དག་གི་གནད་ལ་རེག་པའི་ཕྱིར་བདེན་པའི་དོན་ཁོང་དུ་ཆུད་ནས་
ཐམས་ཅད་གཟིགས་པའི་གོ་འཕང་ལ་རེག་པར་འགྱུར་ཏེ། རྩ་ཤེ་ལས་གང་གིས་རྟེན་ཅིང་འབྲེལ་བར་འབྱུང་། །མཐོང་་
བ་དེས་ནི་སྡུག་བསྔལ་དང་། །ཀུན་འབྱུང་དང་ནི་འགོག་པ་དང་། །ལམ་ཉིད་དེ་དག་མཐོང་བ་ཡིན། །ཞེས་གསུངས་སོ། །
གཉིས་པ་ནི། ངོ་བོ། ངེས་ཚིག །སྒྲ་དོན། ཡན་ལག་བཅུ་གཉིས་སོ་སོའི་ངོས་འཛིན། བྱེད་ལས། རབ་དབྱེ། དོན་བསྡུ། རྟེན་
འབྲེལ་གྱི་དེ་ཁོ་ན་ཉིད་བསྟན་པའོ། །དང་པོ་ནི། ཆོས་ཐམས་ཅད་དཔྱད་ན་ངོ་བོ་ཅི་ཡང་མ་གྲུབ་པ་སྟོང་པ་ཉིད་དུ་་་་་
གནས་ཀྱང་སྣང་ཙམ་དུ་ལྟོས་ནས་གྲུབ་ཅིང་བརྟེན་ནས་སྐྱེ་བ་ནི་རྟེན་འབྲེལ་གྱི་མཚན་ཉིད་དམ་ངོ་བོ་སྟེ། རྩ་ཤེས་ལས།
རྟེན་ཅིང་འབྲེལ་བར་འབྱུང་བ་གང་། །དེ་ནི་སྟོང་པ་ཉིད་དུ་བཤད། །དེ་ནི་བརྟེན་ནས་གདགས་པ་སྟེ། །དེ་ཉིད་དབུ་མའི་
ལམ་ཡིན་ནོ། །གང་ཕྱིར་རྟེན་འབྱུང་མ་ཡིན་པའི། །ཆོས་འགའ་ཡོད་པ་མ་ཡིན་ལ། །དེ་ཕྱིར་སྟོང་པ་མ་ཡིན་པའི། །ཆོས་པ་
འགའ་ཡོད་པ་མ་ཡིན་ནོ། །ཞེས་སོ། །གཉིས་པ། ངེས་ཚིག་ནི། རྟེན་འབྲེལ་གྱི་སྐད་དོད་ལེགས་སྦྱར་ལ། པྲ་ཏཱི་ཏྱ་ས་མུཏྟཱ་ད།
ཞེས་འབྱུང་བའི་པྲ་ཏཱི་ཏྱ་ནི་མང་པོ་འཚོགས་ཤིང་འདུས་པའམ་འཕྲད་པའི་དོན་ཡིན་ལ། ས་མུཏྟཱ་ད་ནི་བསྐྱེད་པའམ་ས་
འབྱུང་བའི་དོན་ཡིན་པས། དངོས་པོ་གང་རྒྱུ་གཅིག་ལས་འབྲས་བུ་སྣ་ཚོགས་དང་། རྒྱུ་སྣ་ཚོགས་ལས་འབྲས་བུ་གཅིག་་
ཁོ་ན་སྐྱེ་བ་ནི་མི་སྲིད་པས་རྒྱུ་རྐྱེན་སྣ་ཚོགས་འཕྲད་ཅིང་འཚོགས་པ་ལ་ལྟོས་ནས་འབྲས་བུ་སྣ་ཚོགས་སུ་འབྱུང་བའམ།
ཡན་ལག་སྔ་མ་ལ་བརྟེན་ཅིང་ཕྱི་མ་རྣམས་འབྲེལ་པར་འབྱུང་བའོ། །གསུམ་པ་སྒྲ་དོན་ནི། རྟེན་འབྲེལ་སྤྱིའི་སྒྲ་དོན་ནི་་་
བཅུ་གཅིག་ཏུ་གསུངས་ཏེ། བྱེད་པ་པོ་མེད་པ། རྒྱུ་དང་བཅས་པ། སེམས་ཅན་མེད་པ། གཞན་གྱི་དབང་། གཡོ་བ་མེད་པ།
མི་རྟག་པ་སྐད་ཅིག་པ། རྒྱུན་མི་འཆད་པ། རྒྱུ་འབྲས་མཐུན་པ། སྣ་ཚོགས་པ། རྒྱུ་འབྲས་སོ་སོར་ངེས་པ་རྣམས་སོ། །
དེའང་དཔེར་ན་ཆོས་ཐམས་ཅད་བྱེད་པ་པོ་མེད་པར་རྟེན་ཅིང་འབྲེལ་བར་འབྱུང་བ་ཞེས་སོགས་གོ་བར་བྱའོ། །བཞི་པ་
ཡན་ལག་བཅུ་གཉིས་སོ་སོའི་ངོས་འཛིན་ནི། ཡན་ལག་བཅུ་གཉིས་ཀྱི་ཐོག་མ་མ་རིག་པའི་ངོ་བོ་རིག་པའི་འགལ་ཟླའམ།
མི་མཐུན་ཕྱོགས་སུ་གྱུར་པ། ཤེས་པ་གང་ཞིག་རང་གི་ཡུལ་ལ་དམིགས་པ་དང་། ཡུལ་དེའི་རྣམ་པ་ཤིན་ཏུ་མི་གསལ་བ་
362



དང་། དེ་ཉིད་སེམས་རྒྱུད་རབ་ཏུ་མ་ཞི་བ་ཉོན་མོངས་པ་སྐྱེ་བའི་སྒོར་གྱུར་པ་སྟེ་ཁྱད་ཆོས་གསུམ་དང་ལྡན་པའོ། །དེ་ལ་
དབྱེ་སྒོ་མང་ཡང་ཉོན་མོངས་པ་ཅན་གྱི་མ་རིག་པ་དང་། ཉོན་མོངས་པ་ཅན་མ་ཡིན་པའི་མ་རིག་པ་གཉིས། སྔ་མ་ནི་་་
འཁོར་བའི་རྒྱུ་ཐར་པ་ལ་སྒྲིབ་བྱེད་ཉོན་མོངས་པའི་སྒྲིབ་པ། ཕྱི་མ་ནི་ཐམས་ཅད་མཁྱེན་པ་ལ་སྒྲིབ་བྱེད་ཤེས་བྱའི་སྒྲིབ་
པའོ། །དེའང་ལུགས་འདིའི་རྩ་བའི་མ་རིག་པ་དངོས་ནི་བདག་ཏུ་རྨོངས་པ་ཞེས་ཉོན་ཡིད་ཀྱི་འཁོར་དུ་ཡོད་པ་དེ་ཡིན་ནོ། །
།འགའ་ཞིག་འཇིག་ཚོགས་སུ་ལྟ་བ་ལ་ངོས་འཛིན་པ་ནི་རྣམ་པ་གསལ་བའི་ཕྱོགས་ནས་སྨོས་པ་ཙམ་ཡིན་ནོ། །ཡན་ལག་
གཉིས་པ་འདུ་བྱེད་ནི། བསོད་ནམས་ཀྱི་ལས། བསོད་ནམས་མིན་པའི་ལས། མི་གཡོ་བའི་ལས་རྣམས་སོ། །དང་པོ་ནི།
འདོད་ཁམས་ཀྱི་ལས་དགེ་བ། གཉིས་པ་ནི། འདོད་ཁམས་ཀྱི་མི་དགེ་བ། གསུམ་པ་ནི། ཁམས་གོང་མ་གཉིས་འགྲུབ་བྱེད་
ཀྱི་ལས་ཏེ་ཏིང་ངེ་འཛིན་ནོ། །ཡན་ལག་གསུམ་པ་རྣམ་ཤེས་ནི། ཀུན་གཞིའི་རྣམ་ཤེས་ཀྱི་སྟེང་དུ་ལས་ཀྱི་བག་ཆགས་་་་་
ཡོངས་སུ་བཞག་པས་རྣམ་ཤེས་དེ་ཉིད་ཡོངས་སུ་འགྱུར་བའི་ཆ་ཡིན་ལ། དེ་ལའང་རྒྱུ་དུས་ཀྱི་རྣམ་ཤེས་དང་། འབྲས་
བུའི་དུས་ཀྱི་རྣམ་ཤེས་གཉིས་སུ་ཡོད་དོ། །ཡན་ལག་བཞི་པ་མིང་གཟུགས་ནི། མིང་ཞེས་མིང་བཞིའི་ཕུང་པོ་ཡིན་ལ།
དེའང་ཚོར་བ་སོགས་ཕུང་པོ་ཕྱི་མ་བཞིའོ། །དེ་རྣམས་ལ་མིང་བཞིའི་ཕུང་པོར་འཇོག་པའི་རྒྱུ་མཚན་ཡང་། གཟུགས་་་་
ཕུང་ནི་དབང་ཤེས་ལྔའི་སྤྱོད་ཡུལ་དུ་མངོན་སུམ་དུ་གྱུར་པས་ན་མིང་ལ་བརྟེན་ནས་རྟོགས་མི་དགོས་ལ། ཕུང་པོ་ཕྱི་མ་
བཞི་ནི་གཞན་གྱི་རྒྱུ་ལ་ཡོད་པ་མིང་ལ་བརྟེན་ནས་རྟོགས་དགོས་པ་ཡིན་ནོ། །ནུར་ནུར་པོ་དང༌། མེར་མེར་པོ་དང་། གོར་
གོར་པོ་དང་། མཁྲང་འགྱུར་དང་། རྐང་ལག་རྣམ་པར་འགྱུར་པ་སྟེ། མངལ་གྱི་གནས་སྐབས་ལྔ་ནི་གཟུགས་ཀྱི་ཡན་ལག་
ཡིན་ནོ། །ཡན་ལག་ལྔ་པ་སྐྱེ་མཆེད་དྲུག་ནི། མངལ་གནས་ལྔའི་རྗེས་སུ་དབང་པོ་དྲུག་གསལ་བར་དོད་པ་ཉིད་སྐྱེ་མཆེད་
རྣམས་ཀྱི་ངོ་བོ་ཡིན་ནོ། །རེག་པ་བཙས་ནས་ཡུལ་དབང་ཤེས་གསུམ་ཕྲད། ཚོར་བ་དེ་བརྟེན་ཆགས་སྡང་བར་མ་མྱོང་།
འདོད་སྲེད་ཉེར་སྤྱོད་ཡོངས་བཟུང་སྲེད་པ་སྟེ། ཡན་ལག་དྲུག་པ་རེག་པ་ནི། མངལ་ནས་ཕྱིར་བཙས་ཏེ་ཡུལ་དང་།
དབང་པོ་དང་། རྣམ་པར་ཤེས་པ་གསུམ་འདུས་པའི་རེག་པ་འབྱུང་བ་ཡིན་ཞིང་། དེའང་རེག་པ་དངོས་ནི། རྣམ་ཤེས་་་
ཡུལ་དང་ཕྲད་པ་ལས་ཡུལ་དེས་ཤེས་པར་འགྱུར་བའི་ཆ་ཞིག་འབྱུང་བ་དེའོ། །ཡན་ལག་བདུན་པ་ཚོར་བ་ནི། རེག་པ་དེ་
ལ་བརྟེན་ནས་ཚོར་བ་བདེ་སྡུག་བར་མ་གསུམ་མྱོང་བ་ཡིན་ཏེ། མིག་དབང་དང༌། ཡུལ་གཟུགས་ཡིད་འོང་། མིག་ཤེས་་་
གསུམ་འདུས་པ་ལས་ཐོག་མར་མིག་ཤེས་ཀྱིས་ཡུལ་ཡོངས་སུ་གཅོད་པའི་རེག་པ་འབྱུང་། དེའི་རྗེས་སུ་རེག་པས་ཡོངས་
སུ་མྱོང་བའི་ཚོར་བ་བདེ་བར་འབྱུང་བས་མཚོན་ནོ། །དབང་ཤེས་དྲུག་ལ་ཚོར་བ་གསུམ་གྱི་དབྱེ་བས་ཡིད་ཉེ་བར་རྒྱུ་བ་
བཅོ་བརྒྱད་ཅེས་བྱའོ། །ཡན་ལག་བརྒྱད་པ་སྲེད་པ་ནི། ཚོར་བ་བདེ་སྡུག་བཏང་སྙོམས་གསུམ་ལ་སྲེད་ཅིང་ཞེན་པ་ཡིན་
ལ། དེའང་བདེ་བ་ལ་མི་འབྲལ་བར་སྲེད་པ་དང་། སྡུག་བསྔལ་ལ་འབྲལ་འདོད་ཀྱི་སྲེད་པ་དང་། བཏང་སྙོམས་ལ་མི་་་་
འབྲལ་བར་འདོད་པའི་སྲེད་པ་སྐྱེ་བ་ཡིན་ཞིང་། ཡང་སྲིད་པ་ལ་འདོད་སྲེད་པ་དང་། སྲིད་པའི་སྲེད་པ་དང་། འཇིག་་་
པའི་སྲེད་པ་དང་གསུམ། དང་པོ་འདོད་ཁམས། གཉིས་པ་ཁམས་གོང་མ་གཉིས། གསུམ་པ་ཉེར་སྤྱོད་ཡོངས་སུ་བཟུང་་་་
བར་སྲེད་པའོ༑ །ཡན་ལག་དགུ་པ་ལེན་པ་ནི། དེ་ལྟར་སྲིད་པ་ལ་བརྟེན་ནས་ལེན་པ་འབྱུང་བ་ཡིན་ཏེ། དཔེར་ན་བཟའ་
363



བཏུང་ལོངས་སྤྱོད་སོགས་ཡུལ་ཡིད་འོང་གི་རྣམ་པ་ལ་སྲེད་ཅིང་ཞེན་པར་གྱུར་པ་ན། དེ་ཉིད་ཡང་དང་ཡང་དུ་འབྱུང་་་་
བར་འདོད་པ་དང་། དེ་ཉིད་ཀྱི་ཐབས་སུ་བྱ་བ་རྣམ་པ་སྣ་ཚོགས་བསྒྲུབ་པར་བྱེད་པའི་ནུས་པ་ཅན་དེ་ལ་ལེན་པ་ཞེས་་་
བྱའོ། །ལེན་པ་དེ་ལའང་། །འདོད་པའི་ལེན་པ་དང་། སྲིད་པའི་ལེན་པ་དང་། ལྟ་བའི་ལེན་པ་དང་། བདག་ཏུ་སྨྲ་བའི་ཉེ་
བར་ལེན་པ་དང་བཞིར་གསུངས་པ་དེ་ཡིས་ཡན་ལག་ཕྱི་མ་འགྲུབ་བོ། །ཡན་ལག་བཅུ་པ་སྲིད་པ་ནི་ཡང་སྲིད་མངོན་་་་་
པར་འགྲུབ་པར་བྱེད་པའི་ལུས་སྟོབས་དང་ལྡན་པ་དེའོ། །ཡན་ལག་བཅུ་གཅིག་པ་སྐྱེ་བ་ནི། སྐྱེ་བའི་ཡན་ལག་མངོན་་་་་
གྱུར་གྱི་དབང་དུ་བྱས་ནས། མངལ་དུ་ཉིང་མཚམས་སྦྱོར་བཞིན་པ་ནི་སྐྱེ་བ་ཡིན་ལ། ཉིང་མཚམས་སྦྱར་ཟིན་པ་ནི་བཅུ་
གཉིས་པ་རྒ་ཤིའི་ཡན་ལག་ཡིན་ནོ། །དེའང་ནུར་ནུར་པོ་ལ་སོགས་པ་སྐྱེ་བའི་གནས་སྐབས་ཐོབ་པ་ནས་བརྩམས། རིམ་
པར་སྐད་ཅིག་གཅིག་གི་རྒྱུན་འགྱུར་བ་ནི་རྒས་པ་ཡིན་ལ། འདིར་རྒ་ཤི་ཞེས་ཡན་ལག་གཅིག་ཏུ་བསྡོམས་པ་ཡང་། མ་་་
རྒྱས་པ་ལ་འཆི་བ་ཡང་མེད་པས་ན། དེ་ལྟར་དུ་གསུངས་སོ། །དེ་ལྟར་ཡན་ལག་བཅུ་གཉིས་པོ་དེ་རྣམས་ཀྱི་བག་ཆགས་་
ཀུན་གཞི་ལ་བཞག་པ་མངོན་དུ་གྱུར་པ་དང་ས་བོན་ཡོངས་སུ་སྨིན་པ་ལས་ཡན་ལག་བཅུ་གཉིས་མངོན་འགྱུར་་་་་་་
གཉིས་འབྱུང་བ་ཐམས་ཅད་ལ་ཤེས་པར་བྱའོ། །ལྔ་པ་བྱེད་ལས་ནི། དེ་དག་སོ་སོའི་བྱེད་ལས་ཀྱང་དབུས་མཐའ་ལས་བློ་
ཀ་ཕྱེད་དང་གཉིས་ཀྱིས་བསྟན་ཏེ། ཡང་དག་པའི་དོན་མཐོང་བ་ལ་སྒྲིབ་པར་བྱེད་པ་མ་རིག་པའི་བྱེད་ལས་དང་། དེ་་་
བཞིན་དུ་དེའི་དབང་གིས་ཀུན་གཞི་ལ་ལས་ཀྱི་ས་བོན་འདེབས་པར་བྱེད་པ་འདུ་བྱེད་ཀྱི་དང་། ས་བོན་དང་མཐུན་པར་
སྐྱེ་གནས་སུ་འཁྲིད་པར་བྱེད་པ་རྣམ་པར་ཤེས་པའི་ངང་། ཁྲིད་པ་ལྟར་ལུས་ཀུན་ཏུ་འཛིན་པར་བྱེད་པ་མིང་གཟུགས་ཀྱི་
དང༌། གཟུང་བ་ལྟར་ལུས་ཡོངས་སུ་རྫོགས་པར་བྱེད་པ་སྐྱེ་མཆེད་དྲུག་གི་དང་། དེའི་མཐུས་ལས་གསུམ་འདུས་ནས་་་
ཡུལ་ཡོངས་སུ་གཅོད་པར་བྱེད་པ་རེག་པའི་དང་། བཅད་པ་ལྟར་བདེ་བ་སོགས་ལ་ཉེ་བར་སྤྱོད་པ་ཚོར་བའི་དང་། དེའི་
དབང་གིས་ལས་དང་མཐུན་པའི་ཡང་སྲིད་སྡུད་པར་བྱེད་པ་སྲེད་པའི་དང་། སྲེད་པ་ལྟར་རྣམ་ཤེས་སྐྱེ་བ་ལ་སྦྱོར་བར་་
བྱེད་པ་ལེན་པའི་དང་། སྦྱར་བ་ལྟར་ཡང་སྲིད་སྐྱེ་བ་ལ་མངོན་དུ་ཕྱོགས་པར་བྱེད་པ་སྲིད་པའི་དང་། དེའི་དབང་གིས་་
སྡུག་བསྔལ་གྱི་ཕུང་པོ་འགྲུབ་པར་བྱེད་པ་སྐྱེ་བའི་དང་། དེའི་ཉེས་དམིགས་ན་ཚོད་དང་སྲོག་འགྱུར་བར་བྱེད་པ་རྒ་ཤིའི་
བྱེད་ལས་ཏེ་ཐམས་ཅད་ཀྱང་འཁོར་བར་ཀུན་ནས་ཉོན་མོངས་པར་བྱེད་པའོ། །དྲུག་པ་རབ་ཏུ་དབྱེ་བ་བཤད་པ་ལ་་་་་ །
གཉིས། མདོར་བསྟན། རྒྱས་བཤད་དོ། །དང་པོ་ནི། རྟེན་འབྲེལ་གྱི་རབ་ཏུ་དབྱེ་བ་བཤད་པ་ལ་སྤྱིར་རྣམ་གྲངས་མང་ཡང་།
འདིར་གསུམ་དུ་དབྱེ་བ། བརྒྱད་དུ་དབྱེ་བ། ཡན་ལག་བཅུ་གཉིས་བྱེ་བྲག་ཏུ་བཤད་པའོ། །གཉིས་པ་ལ་གསུམ། གསུམ།
བརྒྱད། བྱེ་བྲག་གོ །དང་པོ་ལའང་གསུམ། ངོ་བོ་ཉིད་རྣམ་པར་འབྱེད་པའི། སྡུག་པ་དང་མི་སྡུག་པ་རྣམ་པར་འབྱེད་པའི།
ཉེས་སྤྱོད་ཅན་གྱི་རྟེན་འབྲེལ་ལོ། །དང་པོ་ནི་གསུམ་དུ་དབྱེ་བ་ལས་དང་པོ་ངོ་བོ་ཉིད་རྣམ་པར་འབྱེད་པའི་རྟེན་འབྲེལ་
ནི། ཕྱི་ནང་གི་ཆོས་ཐམས་ཅད་ཀུན་གཞིའི་རྣམ་པར་ཤེས་པ་ལས་སྤྲུལ་ཞིང་། དེའི་མཐུ་ལས་སྣང་བ་ལ་དེར་འཇོག་པ་་་
ཡིན་ལ། དེ་ནི་དབང་རབ་ཐེག་པ་ཆེན་པོ་ལ་ཞུགས་པའི་བྱང་ཆུབ་སེམས་དཔའ་ཁོ་ནའི་བགོ་སྐལ་དུ་བསྟན་གྱི། རིགས་
ཅན་གཞན་གཉིས་ལ་བསྟན་པ་མེད་ཅིང་། དེའི་ཕྱིར་བྱང་ཆུབ་སེམས་དཔའ་འམ་སངས་རྒྱས་ཉག་གཅིག་གིས་རྟོགས་པ་
364



ཡིན་གྱི། ཉན་ཐོས་དང་རང་རྒྱལ་གཉིས་ཀྱིས་ནི་ཕྱོགས་ཙམ་ཡང་རིག་པ་མ་ཡིན་ནོ། །གཉིས་པ་ནི་སྡུག་པ་ནི་ཡིད་དུ་་་་
འོང་བ་དང་། མི་སྡུག་པ་ནི་ཡིད་དུ་མི་འོང་བ་སྟེ། དེ་གཉིས་རྣམ་པར་འབྱེད་པ་ནི་རྟེན་ཅིང་འབྲེལ་བར་འབྱུང་བ་ཡན་
ལག་བཅུ་གཉིས་ཏེ། དེ་ནི་ཉན་ཐོས་དང་རང་སངས་ཀྱིས་ཀྱི་རིགས་ཅན་གཉིས་ཆར་ལ་བཅོམ་ལྡན་འདས་ཀྱིས་བསྟན་་
ཅིང་། བསྟན་པ་ལྟར་གཉིས་ཆར་གྱིས་སྒོམ་པ་ཡིན་ཡང་རང་སངས་རྒྱས་རྣམས་ཀྱིས་ནི་ལུགས་འབྱུང་དང་ལུགས་ལྡོག་་
གི་རྟེན་འབྲེལ་རྣམས་སངས་རྒྱས་པར་རྟོགས་པ་ཡིན་ལ། ཉན་ཐོས་རྣམས་ཀྱིས་ནི་རང་རྒྱལ་ལྟར་རྟེན་འབྲེལ་ལ་རང་་་་་
བྱན་ཆུད་པའི་སྒོ་ནས་ཤིན་ཏུ་རྟོགས་པ་ནི་མ་ཡིན་ནོ། །དེ་ལའང་རྣམ་པ་གཉིས། ཀུན་ནས་ཉོན་མོངས་པ་དང་། རྣམ་་་
བྱང་གི་དབང་དུ་བྱས་པའོ། །དང་པོ་ནི། མ་རིག་པ་དང་མཚུངས་ལྡན་གྱི་དགེ་བ་ཟག་བཅས་ཀྱི་མཐུ་ལས་མཐོ་རིས་ཀྱི་་
སྐྱེ་བ་ནི་སྡུག་པ་རྣམ་པར་འབྱེད་པའི་རྟེན་འབྲེལ་དང་། མ་རིག་པ་དང་མཚུངས་པར་ལྡན་པའི་ལས་མི་དགེ་བའི་མཐུ་་
ལས་ངན་སོང་གསུམ་དུ་སྐྱེ་བ་ནི་མི་སྡུག་པར་སྣར་པར་འབྱེད་པའི་རྟེན་འབྲེལ་ཅེས་བྱའོ། །རྣམ་པར་འབྱེད་པ་ཞེས་བྱ་་
བ་སྐབས་འདིར་འཕེལ་བ་དང་རྒྱས་པའི་དོན་ཡིན་པས་གཟུགས་སྒྲ་དྲི་རོ་རེག་བྱ་ལ་སོགས་པ་སྣང་བ་སྣ་ཚོགས་པ་་་་
རྣམས་དང་། སེམས་དང་སེམས་ལས་བྱུང་བའི་ཡང་དག་པ་མ་ཡིན་པའི་ཀུན་ཏུ་རྟོག་པ་རྣམས་ཀྱིས་ཀུན་གཞི་ལ་བག་་་
ཆགས་བཞག་ཅིང་། ཀུན་གཞི་ཉིད་འཕེལ་ཞིང་རྒྱས་པར་བྱེད་པ་ཡིན་ནོ། །གསུམ་པ་ནི། ཉེར་སྤྱོད་ཅན་གྱི་རྟེན་འབྲེལ་་་
ཞེས་པ་རྣམ་ཤེས་ཚོགས་དྲུག་སྐྱེ་འགག་བྱེད་པའི་ཚུལ་ཡིན་ལ། དེའང་ཉེ་བར་སྤྱོད་པ་པོ་ཚོར་བ་དང་ཉེ་བར་སྤྱད་བྱ་་་་
རེག་པ་ཡིན་ཞིང་། དེ་ལྟ་བུ་དངོས་པོ་གང་ལ་བདེན་པ་ལ་ཉེ་བར་སྤྱོད་པ་ཞེས་བྱའོ། །དེའང་དཔེར་ན། ཡུལ་གཟུགས་་་་
ཡིད་དུ་འོང་བ་ནི་དམིགས་པའི་རྐྱེན་དང་། མིག་གི་དབང་པོ་ནི་བདག་པོའི་རྐྱེན་དང་། མིག་གི་རྣམ་ཤེས་སྐད་གཅིག་པ་
དང་པོའི་རྒྱུའི་རྐྱེན་དང་། ཡུལ་ལ་ཕྱོགས་པར་འདོད་པའི་ཡིད་བྱེད་ནི་དེ་མ་ཐག་རྐྱེན་ཏེ་རྐྱེན་བཞི་ཚང་བའི་སྟོབས་ལས་
མིག་གི་རྣམ་པར་ཤེས་པ་སྐྱེ་བ་ཡིན་ལ། མིག་གི་རྣམ་ཤེས་དེས་ཡུལ་གཟུགས་ཡོངས་སུ་སྤྱོད་པ་ནི་རེག་པ་དང་། ཡུལ་གྱི་
རྣམ་པ་ཡིད་དུ་འོང་བ་དེའི་རྣམ་པར་ཤེས་པས་མྱོང་བ་ནི་ཚོར་བ་བདེ་བ་སྟེ་འདོད་ཆགས་སྐྱེ་བའི་སྒོ་དང༌། ཡིད་ཡུལ་དེ་
དང་འབྲལ་བར་མི་འདོད་པར་སེམས་པ་ནི་སེམས་པ་སྟེ། དེ་ལྟར་རྐྱེན་བཞི་ལས་མིག་གི་རྣམ་ཤེས་སྐྱེས་པའི་ཚེ། དེའི་་་་
འཁོར་དུ་བྱུང་བའི་སེམས་བྱུང་རེག་པ་དང་། ཚོར་བ་དང་། སེམས་པ་རྣམས་ཀྱིས་གཙོ་སེམས་ཉིད་རྙོགས་ཤིང་མི་དག་
པར་བྱེད་པ་ཡིན་ནོ། །ངེས་ཡུལ་ཡིད་དུ་མི་འོང་བ་ལ་བརྟེན་ནས་ཞེ་སྡང་སྐྱེ་བའི་སྒོ་དང༌། ཡུལ་བར་མ་ལ་བརྟེན་ནས་་་
གཏི་མུག་སྐྱེ་བའི་སྒོ་རྣམས་ཀྱང་རིགས་བསྒྲེས་ཏེ་ཤེས་པར་བྱའོ། །དེས་ན་རྣམ་ཤེས་ཚོགས་དྲུག་པོ་ཡུལ་ཡིད་དུ་འོང་མི་་
འོང་བར་མ་གསུམ་ལ་བརྟེན་ཏེ་ཆགས་སྡང་རྨོངས་གསུམ་གྱི་ཉོན་མོངས་པ་སྐྱེ་སྟེ་རྣམ་པར་རྟོག་པ་བྱེད་པ་ཞིག་ཡོད་་་་
པས་ན། ཉན་ཐོས་རྣམས་ཀྱིས་དེ་དག་ལ་བརྟེན་ནས་སྐྱེ་བའི་ཉོན་མོངས་པ་རྣམས་སྡོམ་པར་བྱེད་པ་ཡིན་ལ། དེའང་མི་
རྟག་པ་དང་། སྡུག་བསྔལ་བ་དང་། སྟོང་པ་དང་། བདག་མེད་པ་རྣམས་ཀྱི་སྒོ་ནས་སྡོམ་པ་དང་། གཙོ་བོར་ནི་གང་ཟག་
གི་བདག་མེད་པ་ཉིད་སྒོམ་པའི་ཚུལ་གྱིས་སྡོམ་པར་བྱེད་དོ། །གཉིས་པ་བརྒྱུད་དུ་དབྱེ་བ་ལ་གཉིས། ཀུན་ནས་ཉོན་་་་་
མོངས་པའི་རྟེན་འབྲེལ་དྲུག རྣམ་བྱང་གི་རྟེན་འབྲེལ་གཉིས་བཤད་པའོ། །དང་པོ་ནི། རྟེན་འབྲེལ་བརྒྱད་དུ་དབྱེ་བའི་་་
365



དང་པོ། རྣར་པར་ཤེས་པ་འབྱུང་བའི་རྟེན་འབྲེལ་ནི་བཤད་མ་ཐག་པའི་ཉེར་སྤྱོད་ཅན་གྱི་རྟེན་འབྲེལ་དེ་ཉིད་ཡིན་ལ།
སྐྱེ་བ་དང་འཆི་འཕོ་བ་འབྱུང་བའི་རྟེན་འབྲེལ་ནི་མ་རིག་པའི་རྐྱེན་གྱིས་འདུ་བྱེད་འབྱུང་བ་སོགས་སྡུག་པ་དང་མི་སྡུག་
པ་རྣམ་འབྱེད་ལས་ཀུན་ཉོན་ཕྱོགས་དེ་ཡིན་ཞིང་། ཞིང་ས་ཆུ་ལུད་སོགས་རྐྱེན་ཚོགས་ནས། ས་བོན་ལས་མྱུ་གུ དེ་ལས་་་
སྡོང་བུ། དེ་ལས་ཕྲུ་གུ དེ་ལས་སྙེ་མ། དེ་ལས་འབྲས་བུའི་བར་དུ་འབྱུང་ཞིང་། དེའར་རྒྱུན་མི་འཆད་པ་ཕྱིའི་རྟེན་འབྲེལ།
ཆགས་པ་དང་གནས་པ་དང་འཇིག་པར་སྣང་བ་སྣོད་ཀྱིས་རབ་ཏུ་དབྱེ་བའི་རྟེན་འབྲེལ། སྐྱེ་དགུ་རྣམས་ཚེ་སོགས་་་་
འཕེལ་འགྲིབ་བཟང་ངན་སྣ་ཚོགས་སུ་སྣང་བའང་དེར་འདུའོ། །ཁམས་ཀྱི་ཟས་དང་། རེག་པའི་ཟས་དང་། སེམས་པའི་
ཟས་དང་། རྣམ་པར་ཤེས་པའི་ཟས་བཞི་སྔ་མ་སྔ་མ་ལས་ཕྱི་མ་ཕྱི་མ་རིམ་སྐྱེའི་ཚུལ་གྱིས་འཁོར་བའི་གནས་སུ་རྒྱུན་མི་་་
འཆད་པ་འབྱུང་ཞིང་འཚོ་བ་ཟས་ཀྱི་འཚོ་བས་རྣམ་པར་དབྱེ་བའི་རྟེན་འབྲེལ། ལས་དགེ་བའི་མཐུ་ལས་འདོད་པ་བདེ་
འགྲོའི་གནས་སུ་འགྲོ་བ་དང་། ལས་མི་དགེ་བའི་མཐུ་ལས་མི་འདོད་པ་ངན་འགྲོའི་གནས་སུ་འགྲོ་བ་ནི་འདོད་པ་དང་
མི་འདོད་པར་འགྲོ་བ་རབ་ཏུ་དབྱེ་བའི་རྟེན་འབྲེལ་ཏེ་དྲུག་པོ་ཀུན་ནས་ཉོན་མོངས་པའི་ཕྱོགས་ཀྱི་རྟེན་འབྲེལ་ཡིན་ནོ། །
དེའང་སྣོད་ཀྱི་རྟེན་འབྲེལ་དང་ཕྱིའི་རྟེན་འབྲེལ་གཉིས་ནི་ཕྱི་སྣོད་ཀྱི་འཇིག་རྟེན་ལ་བརྟེན་པ་དང་། གཞན་བཞི་པོ་ནང་
བཅུད་སེམས་ཅན་ལ་བརྟེན་པའི་རྟེན་འབྲེལ་ལོ། །གཉིས་པ་ནི། བསླབ་པ་གསུམ་ལ་བརྟེན་ནས་ལམ་ལྔ་རིམ་གྱིས་སྐྱེ།
ལམ་སྔ་མ་བཞི་ལ་བརྟེན་ནས་ཐར་པའི་གོ་འཕང་མི་སློབ་པའི་ལམ་མངོན་དུ་གྱུར་པ་ནི་རྣམ་པར་དག་པས་རབ་ཏུ་དབྱེ་
བའི་རྟེན་འབྲེལ། མངོན་པར་ཤེས་པ་དྲུག་ཐོབ་པ་ནི་མཐུ་སྟོབས་ཀྱིས་རབ་ཏུ་དབྱེ་བའི་རྟེན་འབྲེལ་ཏེ། དེའི་མངོན་ཤེས་
དྲུག་ཀྱང་མདོ་སྡེ་རྒྱན་ལས། སྐྱེ་དང་དག་སེམས་དགེ་དང་མི་དགེ་སྤྱོད། །དེ་ཡི་གནས་དང་ངེས་འབྱུང་མངོན་སུམ་གང་། །
ཤེས་པར་ཀུན་འགྲོ་རབ་ཏུ་དབྱེ་བཅས་ལ། །ཐོག་མར་བརྟན་པ་ཐོབ་པའི་མཐུ་ཡིན་ནོ། །ཞེས་གསུངས་པ་ལྟར་རོ། །
དེའང་གཞན་དག་གི་སྐྱེ་བ་ཤེས་པ་འཆི་འཕོ་དང་སྐྱེ་བ་མངོན་པར་ཤེས་པ། སྐྱེས་པ་དེ་དག་གིས་སྨྲ་བའི་ངག་ཚིག་ཤེས་
པ་ལྷའི་རྣ་བའི་མངོན་ཤེས། དེ་དག་གི་སེམས་ཤེས་པ་སེམས་ཀྱི་རྣམ་གྲངས་ཤེས་པའི་མངོན་ཤེས། སྔོན་དགེ་བ་དང་མི་
དགེ་བ་བསྐྱེད་པར་ཤེས་པ་སྔོན་གྱི་གནས་མངོན་པར་ཤེས་པ། གང་ན་གདུལ་བྱ་ཡོད་པ་དེའི་གནས་སུ་འགྲོ་བར་ཤེས་པ་
རྫུ་འཕྲུལ་གྱི་ཡུལ་མངོན་པར་ཤེས་པ། ཇི་ལྟར་སེམས་ཅན་རྣམས་སྐྱེ་བ་ལས་འབྱུང་བར་འགྱུར་བའི་འབྱུང་བ་ཤེས་པ་
ཟག་པ་ཟད་པའི་མངོན་པར་ཤེས་པ་སྟེ། འཇིག་རྟེན་གྱི་ཁམས་ཐམས་ཅད་དུ་དོན་དྲུག་པོ་དེ་དག་རབ་ཏུ་དབྱེ་བ་དང་་
བཅས་པ་ལ་ཤེས་པ་མངོན་སུམ་དུ་གྱུར་པ་ཐོགས་པ་མེད་པ་གང་ཡིན་པ་དེ་ནི་བྱང་ཆུབ་སེམས་དཔའ་རྣམས་ཀྱི་མཐུ་་་
མངོན་པར་ཤེས་པས་བསྡུས་པར་བཤད་དོ། །དེ་ལ་བྱང་ཆུབ་སེམས་དཔའ་འཕགས་པ་རྣམས་ཀྱི་མངོན་པར་ཤེས་པ་་་་
དྲུག་ནི་མཐུ་སྟོབས་ཀྱི་རབ་དབྱེ་རྗེས་མཐུན་པ་དང་། ཕྱི་རོལ་པ་རྣམས་ཀྱི་འཇིག་རྟེན་གྱི་ལམ་ལ་བརྟེན་ནས་མངོན་ཤེས་
རྫུ་འཕྲུལ་སོགས་ཐོབ་པ་ནི་མཐུ་སྟོབས་ཀྱི་རབ་དབྱེ་དངོས་དང་རྗེས་མཐུན་པ་གང་ཡང་མིན་ནོ། །རྟེན་འབྲེལ་གཉིས་པོ་
དེ་དག་ནི་རྣམ་པར་བྱང་བའི་ཕྱོགས་ཏེ་རབ་དབྱེ་བརྒྱད་པོ་དེ་རྣམས་སྤྱིར་འབྲེལ་བ་ཅན་གྱི་རྟེན་འབྲེལ་ཞེས་བསྐྱེད་་་་་
བྱེད་ཀྱི་དབང་དུ་བྱས་པའི་རྟེན་འབྲེལ་ལོ། །གསུམ་པ་ཡན་ལག་བཅུ་གཉིས་བྱེ་བྲག་ཏུ་བཤད་པ་ལ་གསུམ། རྒྱུན་ཆགས་
366



པའམ་གནས་སྐབས་པའི་རྟེན་འབྲེལ། སྐད་གཅིག་མའི་རྟེན་འབྲེལ། འབྲེལ་པ་ཅན་གྱི་རྟེན་འབྲེལ་ལོ། །དང་པོ་ལ་གསུམ།
འདོད་ཁམས་ཀྱི་སྐྱེ་བ་གཉིས་ལ་ཡན་ལག་བཅུ་གཉིས་ཚར་གཅིག་རྫོགས་པའི་ཚུལ། སྐྱེ་བ་གསུམ་ལ་རྫོགས་པའི་ཚུལ། ཚེ་
གཅིག་ལ་རྫོགས་པའི་ཚུལ་ལོ། །དང་པོ་ནི། རྟེན་འབྲེལ་སྤྱིའི་དོན་བཤད་པ། སྔོན་དུ་སོང་ནས་བྱེ་བྲག་ཡན་ལག་བཅུ་་་་
གཉིས་ཇི་ལྟར་འབྱུང་བའི་རིམ་པ་བཤད་པ་ལ། གནས་སྐབས་པའི་རྟེན་འབྲེལ་ལ་འདོད་ཁམས་ཀྱི་སྐྱེ་བ་གཉིས་པ་་་་་
རྫོགས་པའི་ཚུལ་དང་། གསུམ་ལ་རྫོགས་པའི་ཚུལ་གཉིས་བཅོམ་ལྡན་འདས་ཀྱིས་མདོ་སྡེ་རྣམས་ལས་རྒྱ་ཆེར་གསུངས་་་
ཤིང་དགོས་པ་སོ་སོར་ཡོད་པས་དེ་གཉིས་འདྲ་འདྲེས་སུ་བསྲེ་བར་མི་བྱ་བར་ཐོག་མར་ཤེས་དགོས་སོ། །དེ་ལ་སྐྱེ་བ་་་་
གཉིས་ལ་རྫོགས་པའི་ཚུལ་ནི། འཕེན་བྱེད་ཀྱི་ཡན་ལག་མ་རིག་པ་དང་འདུ་བྱེད་གཉིས། འཕངས་པའི་ཡན་ལག་རྣམ་་་
ཤེས། མིང་གཟུགས། སྐྱེ་མཆེད། རེག་ཚོར་ལྔ། འགྲུབ་པའི་ཡན་ལག་སྲེད་ལེན་གཉིས། གྲུབ་པའི་ཡན་ལག་སྲིད་སྐྱེ་རྒ་ཤི་་
གསུམ་སྟེ། འཕེན་གྲུབ་ཀྱི་ཚུལ་བཞི་ལ་རྒྱུ་འབྲས་ཀྱི་རིམ་པ་ཚར་གཅིག་རྫོགས་པའོ། །དེ་ལ་འཕེན་བྱེད་དང་འགྲུབ་པའི་
ཡན་ལག་གཉིས་ནི་ས་བོན་འདེབས་པ་རྟོགས་པ་དང་། འཕངས་གྲུབ་ཀྱི་ཡན་ལག་རྣམས་ནི་ས་བོན་དེ་གསོ་བར་ཤེས་་་
པར་བྱ་བའི་ཕྱིར་དུ་རྣམ་གཞག་དེ་ལྟ་བུ་གསུངས་པར་མཛད་དོ། །གཉིས་པ་ནི། མ་རིག་པ་དང་འདུ་བྱེད་གཉིས་སྔོན་གྱི་
མཐའ་དང་། སྐྱེ་བ་རྒ་ཤི་གཉིས་ཕྱི་མའི་མཐའ་སྟེ་སྔོན་དང་ཕྱི་མཐར་གཉིས་གཉིས། བར་གྱི་མཐར་རྣམ་ཤེས་ནས་སྲིད་
པའི་བར་བརྒྱུད་དེ། དེའང་མ་རིག་པ་དང་འདུ་བྱེད་གཉིས་རྒྱུད་དང་། དེ་ལས་རྣམ་ཤེས་ནས་ཚོར་བའི་བར་ཡན་ལག་
ལྔ་འབྱུང་བ་ནི་རྒྱུ་འབྲས་ཀྱི་རིམ་པ་ཚར་གཅིག་དང་། ཡང་རྒྱུ་སྲེད་པ་དང་ལེན་པ་གཉིས་ལས། འབྲས་བུ་སྲིད་པ་དང༌།
སྐྱེ་བ་དང་། རྒ་ཤི་རྣམས་འབྱུང་བ་ནི་རྒྱུ་འབྲས་ཀྱི་རིམ་པ་ཚར་གཅིག་སྟེ་རྒྱུ་འབྲས་ཚར་གཉིས། འདོད་ཁམས་ཀྱི་སྐྱེ་བ་་་
གསུམ་ལ་རྫོགས་པའི་ཚུལ་འདི་ནི། སེམས་ཅན་རྣམས་སྔོན་དང་ཕྱི་མ་དང་ད་ལྟའི་མཐའ་ལ་རྨོངས་པ་རྣམ་པ་གསུམ་་་
བཟློག་པའི་ཕྱིར་དུ་སངས་རྒྱས་ཀྱིས་རྒྱ་ཆེར་བསྟན་པར་མཛད་དོ། །གསུམ་པ་ནི། མཐོང་ཆོས་མྱོང་འགྱུར་གྱི་དབང་དུ་་
བྱས་ནས་ཡན་ལག་བཅུ་གཉིས་ཚེ་གཅིག་ལ་རྫོགས་པའང་ཡོད་དེ། དཔེར་ན་མཚམས་མེད་བྱས་པའི་སེམས་ཅན་དམྱལ་
བར་འགྲོ་བའམ། མ་རིག་པས་ཀུན་ནས་བསླངས་ཏེ་སྐྱེས་པ་ཞིག་གིས་བུད་ཀྱི་སྐྱེ་བ་ཐོབ་འདོད་ཀྱི་བསམ་པ་དྲག་པོས་་་
ལས་ཞིག་འདུ་བྱས་ནས། ལས་དེས་རྣམ་ཤེས་ལ་དེར་སྐྱེ་བའི་ས་བོན་ཡོངས་སུ་བཞག །དེའི་མིང་གཟུགས་དང་། སྐྱེ་་་་
མཆེད་དྲུག་དང་། རེག་པ་དང་། ཚོར་བའི་ཡན་ལག་གི་ས་བོན་རྣམས་ཀྱང་རིམ་གྱིས་ཡོངས་སུ་བཞག་པ་ལས། དུས་ནམ་
ཞིག་གི་ཚེ། དེས་བསྙེན་བསྐུར་ལ་སྲེད་པ་དང་། དེས་ཀུན་ནས་བསླངས་པའི་བསྙེན་བཀུར་སྒྲུབ་འདོད་ཀྱི་ལེན་པས་དགྲ་
བཅོམ་པའི་དགེ་འདུན་ཞིག་ལ་འདི་དག་ནི་བུད་མེད་ཀྱི་ཚོགས་པའོ་ཞེས་ངག་རྩུབ་མོས་སྐུར་བ་བཏབ་པའི་ལས་བྱས་་
པ་ལས། བུད་མེད་དུ་སྐྱེ་འགྱུར་གྱི་ལས་སྔར་བཞག་པ་དེ་ཉིད་ཤིན་ཏུ་སྟོབས་དང་ལྡན་པར་གྱུར་ནས་མཐོང་བའི་ཆོས་དེ་
ཉིད་ལ་མཚན་ཡོངས་སུ་འགྱུར་ཏེ། བུད་མེད་དུ་འཛིན་པ་ནི་སྐྱེ་བ་དང་། དེར་གྱུར་ཟིན་པ་ན་རྒ་ཤིའི་ཡན་ལག་སྟེ་ཚེ་ས་
གཅིག་པ་དེ་ཉིད་ལ་རྫོགས་པ་ལྟ་བུའོ། །གཉིས་པ་སྐད་ཅིག་མའི་རྟེན་འབྲེལ་ནི། བྱ་བ་རྫོགས་པའི་སྐད་ཅིག་མ་གཅིག་ལ་
ཡན་ལག་བཅུ་གཉིས་རྫོགས་པར་ཚང་བ་ནི། དཔེར་ན། སྲོག་གཅོད་པ་བཞིན་ཏེ། དེ་ནི་སྐད་ཅིག་མའི་རྟེན་འབྲེལ་ཡིན་
367



ནོ། །དེའང་སྲོག་གཅོད་ལ་མཚོན་ན། མ་རིག་པའི་ཀུན་ནས་བསླངས་པའི་ཞེ་སྡང་གི་བསམ་པས་སེམས་ཅན་གཅིག་་་་་་
གསོད་པར་བྱེད་པའི་དུས་ཀྱི་ཉོན་མོངས་པ་དེ་རྣམས་ནི་མ་རིག་པའི་ཡན་ལག །གསོད་པར་བྱ་བ་ནི་འདུ་བྱེད་ཀྱི་ཡན་་
ལག་དེས་རང་སེམས་ངན་པར་བཏང་ནས་དམྱལ་བ་ལྟ་བུ་ཞིག་ཏུ་སྐྱེ་འགྱུར་གྱི་བག་ཆགས་རྣམ་ཤེས་ལ་གོས་པ་ནི་རྣམ་
ཤེས་ཀྱི་ཡན་ལག །དེའི་ཚེ་རང་རྒྱུད་ཀྱི་ཕུང་པོ་ལྔ་དང་། སྐྱེ་མཆེད་དྲུག་ལས་ངན་པ་དེས་རྣམ་པར་གོས་པའི་ཆ་ནི་དེ་་་
དག་གི་ཡན་ལག །དེའི་དུས་སུ་ཡུལ་དབང་རྣམ་ཤེས་གསུམ་འདུས་པའི་ཡུལ་ཡོངས་སུ་གཅོད་པ་ནི་རེག་པའི་ཡན་ལག །
དེའི་སྐབས་སུ་གསད་བྱ་དེ་གསོད་པར་མྱོང་བ་ནི་ཚོར་བའི་ཡན་ལག །དེའི་དུས་སུ་གསོད་པའི་བྱ་བ་དེ་ལ་མངོན་པར་་་
སྲེད་པ་ནི་སྲེད་པའི་ཡན་ལག །སྲེད་པས་བྱ་བ་དེ་སྒྲུབ་པར་འདོད་པ་ནི་ལེན་པའི་ཡན་ལག །དེས་སྐྱེ་བ་ཕྱི་མའི་ཡང་་་་་
སྲིད་ཀྱི་བག་ཆགས་བཏབ་པ་ནི་སྲིད་པའི་ཡན་ལག །དེའི་དུས་ཕུང་པོ་ཡོངས་སུ་འགྱུར་བའི་ཆ་ནི་སྐྱེ་བ་དང་རྒ་ཤིའོ། །
གསུམ་པ་འབྲེལ་བ་ཅན་གྱི་རྟེན་འབྲེལ་བཤད་པ་ལའང་གཉིས། རྗེ་བཙུན་བྱམས་པའི་གཞུང་གི་དོན་དང་། སློབ་དཔོན་
དབྱིག་གཉེན་གྱི་གཞུང་གི་དོན་ནོ། །དང་པོ་ལ་གསུམ། དབྱེ་བ། བསྡུ་བ། རྒྱུ་བདུན་དུ་བསྟན་པའོ། །དང་པོ་ནི། འབྲེལ་བ་
ཅན་གྱི་རྟེན་འབྲེལ་ནི། དབུས་མཐའ་རྣམ་པར་འབྱེད་པ་ལས། མ་རིག་པ། འདུ་བྱེད་སོགས་ནས། སྐྱེ་བ་དང་རྒ་ཤི་ཕྱོགས་
སུ་བསྡོམས་ནས་ཡན་ལག་བཅུ་གཅིག་ཏུ་དབྱེ་བར་མཛད་དེ། དེའང་སྐྱེ་བ་རྟེན་གྱི་སྡུག་བསྔལ། རྒ་ཤི་དང་ཡིད་མི་བདེ་
བ་དང་སྨྲེ་སྔགས་འདོན་པ་སོགས་སྡུག་བསྔལ་གྱི་ཕུང་པོ་རྣམ་པ་སྣ་ཚོགས་པ་ནི་དེ་ལ་བརྟེན་པའི་སྡུག་བསྔལ་ཡིན་པས་
གཅིག་ཏུ་བསྡོམས་པས་ཏེ། དབྱེ་བ་བཅུ་གཅིག་པོ་འདི་ནི་ཚེ་གསུམ་ལ་ཚར་གཅིག་རྫོགས་པའི་རྣམ་གཞག་བསྟན་པ་་་
ཡིན་ནོ། །གཉིས་པ་ནི། བསྡུ་བ་ལ་ཉོན་མོངས་གསུམ་དུ་བསྡུ་བ་དང་། གཉིས་སུ་བསྡུ་བ། གཉིས་ལས་དང་པོ་ནི། མགོན་
པོ་ཀླུས་ཀྱང་། དང་པོ་བརྒྱད་པ་དགུ་ཉོན་མོངས་། །གཉིས་པ་བཅུ་པ་ལས་ཡིན་ཏེ། །ལྷག་མ་བདུན་ནི་སྡུག་བསྔལ་ལོ། །
ཞེས་གསུངས་པ་དང་མཐུན་ཏེ། མ་རིག་པ་དང་། སྲེད་པ་དང་། ལེན་པ་གསུམ་ནི། ཉོན་མོངས་པའི་ཀུན་ནས་ཉོན་་་་་
མོངས་པ་དང་། འདུ་བྱེད་དང་སྲིད་པ་གཉིས་ལས་ཀྱི་ཀུན་ནས་ཉོན་མོངས་པ་དང་། ལྷག་མ་བདུན་སྡུག་བསྔལ་རྣམས་
སྐྱེ་བའི་ཀུན་ནས་ཉོན་མོངས་པའོ། །དེ་དག་དབུ་མ་རྟེན་འབྲེལ་སྙིང་པོ་ལས། གསུམ་པོ་དག་ལས་གཉིས་འབྱུང་སྟེ། །
གཉིས་ལས་བདུན་འབྱུང་བདུན་ལས་ཀྱང་། །གསུམ་འབྱུང་སྲིད་པའི་འཁོར་ལོ་དེ། །ཉིད་ནི་ཡང་དང་ཡང་དུ་འཁོར། །
ཞེས་པ་ལྟར་ཉོན་མོངས་པ་གསུམ་གྱིས་ལས་གཉིས་བྱས་པ་ལས་གཞི་བདུན་འབྱུང་ཞིང་། དེ་དག་ལས་ཀྱང་ཉོན་མོངས་
པ་འབྱུང་བས་སྒོ་ང་ལས་བྱ་དང་བྱ་ལས་སྒོ་ང་ལྟར་ཕན་ཚུན་འཁོར་བའི་ཚུལ་གྱིས་འབྱུང་བའི་ཕྱིར་རོ། །གཉིས་པ་ནི
མ་རིག་པ་དང་། འདུ་བྱེད་དང་། སྲེད་པ་དང་། ལེན་པ་དང་། སྲིད་པ་སྟེ་ལས་ཉོན་གྱིས་བསྡུས་པ་དེ་རྣམས་ནི་རྒྱུའི་ཀུན་
ནས་ཉོན་མོངས་པ་ལྔ་དང་། ལྷག་མ་ནི་འབྲས་བུའི་ཀུན་ནས་ཉོན་མོངས་པ་བདུན་ཏེ། དེ་ལྟར་རྒྱུ་འབྲས་ཀྱི་ཀུན་ཉོན་་་་
གཉིས་སུ་བསྡུའོ། །གསུམ་པ་ནི། ཡང་འཕེན་གྲུབ་རྒྱུ་བདུན་དུ་བསྟན་པས་ཚེ་གཉིས་ལ་རྫོགས་ཚུལ་གྱི་རྣམ་གཞག་ཀྱང་
ཡོད་དེ། མ་རིག་པ་ནི། ཡང་དག་པའི་གནས་ལུགས་མཐོང་བ་ལ་གེགས་བྱེད་ཅིང་ཕྱིན་ཅི་ལོག་སྐྱེད་པར་བྱེད་པའི་རྒྱུ་་་་
དང་། འདུ་བྱེད་ནི་ཀུན་གཞིའི་སྟེང་དུ་ལས་ཀྱི་བག་ཆགས་འདེབས་པར་བྱེད་པའི་རྒྱུ་དང་རྣམ་ཤེས་ནི་སྐྱེ་གནས་སུ་་་་
368



འཁྲིད་པར་བྱེད་པའི་རྒྱུ་དང་། མིང་གཟུགས་དང་སྐྱེ་མཆེད་དྲུག་ནི་རིས་མཐུན་གྱི་ལུས་ཀུན་ཏུ་འཛིན་པར་བྱེད་པའི་རྒྱུ་
དང་། རེག་པ་དང་ཚོར་བ་ནི་ཡུལ་ལ་ཉེ་བར་ལོངས་སྤྱོད་པའི་རྒྱུ་དང་། སྲེད་པ་དང་ལེན་པ་སྲིད་པ་གསུམ་ནི་ཡང་སྲིད་
ཕྱི་མ་ཡོངས་སུ་སྡུད་པར་བྱེད་པའི་རྒྱུ་དང་། སྐྱེ་བ་དང་རྒ་བ་ནི་སྡུག་བསྔལ་གྱིས་སྐྱེ་ཞིང་ངེས་པར་འབྱུང་བའི་རྒྱུ་བྱེད་་་
པས་རྒྱུ་བདུན་ཏེ། དེ་ལས་མི་རིག་པ། འདུ་བྱེད། རྣམ་ཤེས་གསུམ་འཕེན་བྱེད་ཀྱི་ཡན་ལག་མིང་གཟུགས་སྐྱེ་མཆེད་རེག་
ཚོར་བཞི་འཕངས་པའི་ཡན་ལག་བཅས་འཕེན་པའི་རྟེན་འབྲེལ་ནི་སྐྱེ་བ་སྔ་མ་ལ་རྫོགས། སྲེད་ལེན་སྲིད་པ་སྐྱེ་བ་རྒ་ཤི་
ལྔ་པོ་གྲུབ་པའི་ཡན་ལག་སྐྱེ་བ་ཕྱི་མ་ལ་རྫོགས་པར་བསྟན་པའོ། །གཉིས་པ་སློབ་དཔོན་དབྱིག་གཉེན་གྱི་གཞུང་གི་དོན་ནི།
མཁས་མཆོག་དབྱིག་གཉེན་ཞབས་ཀྱིས་རྟེན་འབྲེལ་མདོ་འགྲེལ་ལས། འཕེན་གྲུབ་བཞི་ལྡན་གྱིས་རྟེན་འབྲེལ་ཚེ་གཉིས་་
ལ་རྫོགས་པའི་རྣམ་གཞག་ལ་ནང་གསེས་རྣམ་པར་ཕྱེ་སྟེ་དོན་བདུན་དུ་སྟོན་པ་ནི། འཕེན་པའི་རྟེན་འབྲེལ་ལའང་།
གང་གིས་འཕེན་པ་དང་། ཚུལ་ཇི་ལྟར་འཕེན་པ་དང་། གང་འཕངས་པ་དང་གསུམ་དུ་རྣམ་པར་ཕྱེ་བ་དང་། འཕངས་་
པ་དེ་འགྲུབ་པར་བྱེད་པའི་རྟེན་འབྲེལ་ལའང་། གང་གིས་གྲུབ་པ་དང་། ཚུལ་ཇི་ལྟར་གྲུབ་པ་དང་། གང་འགྲུབ་པ་དང་
གསུམ་དུ་རྣམ་པར་ཕྱེ་བ་ཡིན་ལ། དེའི་སྟེང་དུ་ཉེས་དམིགས་གང་ཡིན་པ་བསྟན་པ་སྟེ་དོན་བདུན་པོ་དེ་དག་རྣམས་ཀྱང་
རྟེན་འབྲེལ་ཡན་ལག་བཅུ་གཉིས་ཀྱི་རིམ་པ་དང་སྦྱར་ནས་འཆད་པར་མཛད་དོ། །དེའང་གང་གིས་འཕེན་པ་ནི། མ་་་་
རིག་པ་དང་། དེས་ཀུན་ནས་བསླངས་པའི་འདུ་བྱེད་ཡན་ལག་གཉིས་ཀྱིས་ཡིན་ལ། ཚུལ་ཇི་ལྟར་འཕེན་པ་ནི། རྣམ་ཤེས་
ཀྱི་ཡན་ལག་གཅིག་ཉིད་ལ། འདུ་བྱེད་ཀྱི་ཡན་ལག་གིས་ལས་ཀྱི་ས་བོན་བཏབ་པའི་ཚུལ་གྱིས་འཕེན་པ་དང་། གང་་་་་
འཕངས་ནས་མིང་གཟུགས་དང་། སྐྱེ་མཆེད་དྲུག་དང་། རེག་པ་དང་། ཚོར་བ་སྟེ་བཞི་པོ་དེ་རྣམས་འཕངས་པ་ཡིན་ནོ། །
དེ་ལྟར་ཡན་ལག་བདུན་པོ་དེ་རྣམས་ཀྱིས་ཡང་སྲིད་ཕྱི་མ་ཞིག་གི་ས་བོན་སྨིན་ཅིང་ཡོངས་སུ་འཕངས་པ་ཡིན་ཀྱང་། ས་
བོན་དེ་ཉིད་ནུས་པ་མཐུ་ཅན་ཙམ་དུ་བྱས་པ་ལས། ཡང་སྲིད་དེ་མྱུར་དུ་འགྲུབ་པར་མ་ངེས་པ་ལ་སྐྱེ་བ་རྟིང་མ་ལྟ་བུ་་་
དུས་མྱུར་བ་ཞིག་ལ་ཡང་སྲིད་འགྲུབ་ངེས་སུ་བྱེད་པ་ནི་འགྲུབ་པའི་ཡན་ལག་སྟེ། དེ་ཡང་གང་གིས་འགྲུབ་པ་ནི། སྲིད་པ་
དང་། ལེན་པའི་ཡན་ལག་གཉིས་ཀྱིས་ཡིན་པ་དང་། ཚུལ་ཇི་ལྟར་འགྲུབ་པ་ནི། སྔར་འཕངས་པས་ཡང་སྲིད་ཀྱི་ས་བོན་་
དེ་ཉིད་ཡན་ལག་གི་ནུས་པ་མཐུ་ཅན་དུ་བྱས་པའི་ཚུལ་གྱིས་དང་། གང་འགྲུབ་ན། ཡང་སྲིད་ཕྱི་མར་སྐྱེ་བའི་ཡན་ལག་་
གཅིག་ཉིད་དོ། །དོན་བདུན་པ་ཉེས་དམིགས་གང་ཡིན་པ་ནི། རྒ་ཤིའི་ཡན་ལག་གཅིག་གིས་བསྟན་ཏོ། །འདི་རྣམས་ཀྱང་
གཙོ་ཆེ་བ་དཔེར་སྨོས་པ་ཙམ་ཡིན་གྱི་གཞན་ནི་ངེས་མེད་དེ། ཚེ་རབས་མང་པོས་སྐྱེ་བ་གཅིག་འཕེན་པ་དང་། ལས་་་་་
འགའ་ཞིག་གི་རྣམ་པར་སྨིན་པའི་ལུས་བསྐལ་པ་བརྒྱའི་ཕ་རོལ་ལ་སོགས་པར་འབྱུང་བ་སྲིད་པའི་ཕྱིར་དང་། ཚེ་གཅིག་
ལ་རྫོགས་པའང་གོང་དུ་སྨོས་པ་ལྟར་ཏེ། དེའི་གོ་རིམ་དང་པོ་གསུམ་གྱི་རྗེས་སུ་སྲེད་ལེན་སྲིད་པ་གསུམ་སྦྱར་བ་སོགས་་
གོ་རིམ་དཀྲུགས་པའི་ཚུལ་འདི་ནི་ཤིན་ཏུ་མི་འཐད་པ་ཇོ་ནང་རྗེ་བཙུན་ཆེན་པོས་གསུངས་སོ། །ཞར་བྱུང་དུ་ཁམས་གང་
ན་རྟེན་འབྲེལ་གང་ཡོད་ཅིང་དེ་རྣམས་ཀྱང་ས་མཚུངས་པའམ་མི་མཚུངས་པ་ཇི་ལྟར་ཡིན་སྙམ་ན། འདོད་པའི་ཁམས་
ན་ཡན་ལག་བཅུ་གཉིས་པོ་རྫོགས་པར་ཡོད་ལ། ཁམས་གོང་མ་གཉིས་ན་བཅུ་གཉིས་པོ་ཕྱོགས་རེ་ཡོད་དེ་དེ་ན་རྒ་བ་ཇི་
369



ལྟར་ཡོད་ན་འདུ་བྱེད་རྣམས་རྙིང་པ་དང་དེ་ས་པའོ་ཞེས་འཆད་པས་སོ། །གཟུགས་མེད་ན་ནི་རྟེན་འབྲེལ་གཟུགས་ཅན་
རྣམས་མེད་དེ། ཁམས་གསུམ་གྱི་ས་དགུ་པོའང་རང་ས་དང་འོག་ས་དང་གོང་ས་གསུམ་མམ་འཆི་པ་དང་སྐྱེ་ས་དང་ས་
གཉིས་ཀ་མ་ཡིན་པ་དང་གསུམ་དུ་འདུའོ། །དེ་ལ་མ་རིག་པ་ལས་གཞན་པའི་ཡན་ལག་གཅིག་ནི་གང་དུ་སྐྱེ་བར་འགྱུར་
བ་དེའི་སོ་པ་ཁོ་ནར་མཚུངས། མ་རིག་པ་ནི། འདོད་པ་ནས་འདོད་པར་སྐྱེ་འདོད་པར་གཏོགས་པས་ཐམས་ཅད་་་་
མཚུངས་ཤིང་། ས་གོང་མ་བརྒྱད་རང་ས་ནས་རང་སར་སྐྱེ་བ་ལ་ནི་མ་རིག་པ་རང་གི་ས་པ་མེད་དེ། དེ་རྣམས་སུ་སྐྱེ་བ་་
འཕེན་པའི་ལས་ནི་ཞི་རགས་སུ་སྒོམ་པ་ཡིན་ལ། རང་ཉིད་རང་ས་ནས་ཞི་རགས་སུ་སྒོམ་པ་མེད་པའི་ཕྱིར་རོ། །འོན་་་་་
ཀྱང་ཞིབ་མོར་བྱས་ན་དེ་ལའང་ཁྱད་པར་མང་དུ་བཤད་པ་ནི་མཁས་མཆོག་དབྱིག་གཉེན་གྱི་གཞུང་སོགས་ལས་རྟོགས་
པར་བྱའོ། །བདུན་པ་རྟེན་འབྲེལ་གྱི་དོན་བསྡུ་བ་ལ་གསུམ། སྐྱེ་འགགས་རྟོགས་པ་རྟེན་འབྲེལ་ལས་བྱུང་ཚུལ། དེ་བདེན་
གཉིས་སུ་བསྡུ་བ། ཟབ་འགལ་ལྔའི་རྟོགས་པར་དཀའ་བའི་ཚུལ་གྱི་ཞར་བྱུང་རྟོགས་ན་ཕན་ཡོན་དང་ལྡན་པར་བཤད་་
པའོ། །དང་པོ་ནི། དངོས་པོ་རྣམས་སྐྱེ་འགག་བྱེད་པ་ནི། བྱེད་པ་པོའི་བློའི་རྣམ་པར་རྟོག་པའི་(མ་ཡིག་ཏུ་མི་གསལ)།
བས་བྱས་མ་ཡིན་པ་དང་། རྟག་ཅིང་བརྟན་པ་ལ་རྒྱུ་རྐྱེན་གྱི་སྐྱེ་འགག་མི་རུང་བས་མི་རྟག་པའི་ཆོས་རྣམས་སྐྱེ་ཞིང་་་་་་
འགག་པའི་རང་བཞིན་ཅན་ཡིན་པ་དང་། དངོས་པོ་རྣམས་ནི་ས་བོན་མཐུ་དང་ལྡན་པ་ཡིན་པས། རང་རང་གི་འབྲས་
བུ་སྐྱེད་དུ་རུང་བའི་རྒྱུ་ལས་སྐྱེ་བ་སྟེ། དེ་ལྟར་མཚན་ཉིད་གསུམ་དང་ལྡན་པའི་ཚུལ་ཀྱིས་དངོས་པོ་རྣམས་སྐྱེ་འགག་བྱེད་
པ་མ་ཤེས་པས་ཕྱི་རོལ་པ་སོགས་ཀྱིས་རྟག་ཆད་སྣ་ཚོགས་སུ་སྨྲ་བས་རྟེན་འབྲེལ་གྱི་དོན་རྟོགས་ན་དེ་ཉིད་ཤེས་པར་་་་་
འགྱུར་བ་དང་། དེ་གསུམ་ཤེས་པས་ཀྱང་རྟེན་འབྲེལ་ལ་ངེས་པ་རྙེད་པར་འགྱུར་རོ། །གཉིས་པ་ནི། འདི་ལྟར་སྣང་བ་་་་
ཙམ་ནི་སྟོང་ཉིད་རྟེན་འབྲེལ་དུ་ཤར་བ་ཀུན་རྫོབ་ཀྱི་རྟེན་འབྲེལ། དེ་ཡི་ཆོས་ཉིད་ནི་སྣང་ཡང་བདེན་པར་མ་གྲུབ་པ་་་་
དོན་དམ་སྟོང་པ་ཉིད་ཀྱི་རྟེན་འབྲེལ་སྒྲས་བརྗོད་ཙམ་དུ་འཇོག་པས་གནད་འདི་ནི་ཤིན་ཏུ་ཟབ་ཅིང་ཕྲ་བའི་ཕྱིར་་་་་
སངས་རྒྱས་ཁོ་ནའི་མཁྱེན་པའི་ཡུལ་ཏེ། གསུང་ཆོས་འཁོར་ཐམས་ཅད་ཀྱིའང་རྩེ་མོར་གྱུར་པ་ནི་རྟེན་འབྲེལ་གྱི་ཚུལ་་་་
འདི་ཡིན་པས་སྨྲ་བ་རྣམས་ཀྱི་མཆོག་དམ་པ་ཞེས་བསྔགས་པར་མཛད་པ་ཡིན་ནོ། །དེས་ན་རྟེན་འབྲེལ་གྱི་རྣམ་གཞག་ཇི་
སྙེད་པའང་བདེན་པ་གཉིས་ཀྱི་ངོ་བོར་འདྲ་བར་ཤེས་པར་བྱའོ། །གསུམ་པ་ནི། སྟོན་པ་ཐམས་ཅད་མཁྱེན་པ་མ་ཡིན་པ་
གཞན་གྱིས་དོན་འདི་མི་རྟོགས་པའི་རྒྱུ་མཚན་ནི། རྒྱུས་ཟབ་པ། མཚན་ཉིད་ཀྱིས་ཟབ་པ། སྐྱེ་བས་ཟབ་པ། གནས་པས་་་
ཟབ་པ། འབྱུང་བས་ཟབ་པ་སྟེ་ལྔ་དང་། སྐད་ཅིག་པའང་ཡིན་ལ་གནས་པར་ཡང་དམིགས། གཡོ་བ་མེད་པའི་རྐྱེན་ལས་
བྱུང་བ་ཡང་ཡིན་ལ་ནུས་སོ་སོར་ངེས་པ་ཡང་དམིགས། སེམས་ཅན་མེད་པ་ཡང་ཡིན་ལ་སེམས་ཅན་དུ་ཡང་དམིགས།
བྱེད་པ་པོ་ཡང་མེད་ལ་ལས་ཆུད་མི་ཟ་བར་ཡང་དམིགས། མཐའ་བཞི་ལས་ཀྱང་མི་སྐྱེ་ལ་བྱེད་པ་དོན་གཞན་ལ་ལྟོས་་་་
མེད་དུ་ཡང་འབྱུང་བ་སྟེ་འགལ་བ་ལྟར་སྣང་བ་ལྔ་ཡིས་ཤིན་ཏུ་རྟོགས་པར་དཀའོ། །དེ་ལྟ་བུའི་རྟེན་འབྲེལ་ཟབ་མོའི་་་་
དོན་ཤེས་པ་ནི་དགོས་པ་རྒྱ་ཆེན་པོ་དང་ལྡན་ཏེ། སྟོང་ཉིད་དང་རྟེན་འབྲེལ་དབྱེར་མེད་པའི་ལྟ་བ་རྣམ་པར་དག་པ་ལ་
བརྟེན་ནས་རྫོགས་པའི་སངས་རྒྱས་ཀྱི་གོ་འཕང་ཐོབ་པར་འགྱུར་བས་སོ། །དེ་སྐད་དུའང་། བཞི་བརྒྱ་པ་ལས། རྟེན་ཅིང་
370



འབྲེལ་བར་འབྱུང་བ་ནི། །མཐོང་ན་གཏི་མུག་འབྱུང་མི་འགྱུར། །དེ་ཕྱིར་འབད་པ་ཀུན་གྱིས་འདིར། །གཏམ་དེ་ཁོ་ན་་་་་
བསྙད་པར་བྱ། །ཞེས་དང་། བཤེས་སྤྲིང་ལས། རྟེན་ཅིང་འབྲེལ་བར་འབྱུང་འདི་རྒྱལ་རྣམས་ཀྱི། །གསུང་གི་མཛོད་ཀྱི་་་་
གཅེས་པ་ཟབ་མོ་སྟེ། །གང་གིས་འདི་ནི་(མ་ཡིག་ཏུ་མི་གསལ)མཐོང་བ་དེས། །ཆོས་མཐོང་དེ་ཡིས་དེ་བཞིན་གཤེགས་པ་
མཐོང་། །ཞེས་གསུངས་པ་ལྟར་རོ། །བརྒྱད་པ་རྟེན་འབྲེལ་གྱི་དེ་ཁོ་ན་ཉིད་བསྟན་པ་ལ་གསུམ། བདག་མེད་པའི་དེ་ཁོ་ན་
ཉིད་དང་། ནང་གི་དེ་ཁོ་ན་ཉིད་དང་། རང་བཞིན་མེད་པའི་དེ་ཁོ་ན་ཉིད་དོ། །དང་པོ་ནི། འཁོར་བ་དང་ལམ་དང་་་་་་
འབྲས་བུའི་ཆོས་ཀུན་རྫོབ་པའི་ཆ་ཐམས་ཅད་རྒྱུ་དང་རྐྱེན་འདུས་པ་ལས་སྐྱེས་པའི་ཕྱིར། མི་རྟག་པ་དང་། སྡུག་བསྔལ་
བ་དང་། སྟོང་པ་དང་། བདག་མེད་པ་ཡིན་པ་ལས། དང་པོ་མི་རྟག་པ་ནི། དངོས་རྣམས་སྐད་ཅིག་གིས་སྐྱེ་འགག་བྱེད་པ་
ཕྲ་བའི་མི་རྟག་པ་ཡིན་ལ། དེའང་སྐྱེས་ཟིན་པའི་རྗེས་སུ་འཇིག་པ་མ་ཡིན་གྱི། སྐྱེ་བཞིན་པའི་དེ་ཁོ་ན་ཉིད་འཇིག་བཞིན་
པ་ཡིན་པའི་ཕྱིར། བར་དུ་གནས་པའི་གོ་སྐབས་ཅུང་ཟད་ཀྱང་མེད་པས་ནི་སྐྱེ་བཞིན་པ་དང་འཇིག་བཞིན་པ་མུ་སྦྱོར་བ་
ཡིན་ནོ། །སྡུག་བསྔལ་བ་ནི་མི་རྟག་པ་ཡིན་པའི་རྒྱུ་མཚན་གྱིས་སྡུག་བསྔལ་ཅན་དུ་གྲུབ་སྟེ། སྐད་ཅིག་ཙམ་ཡང་གནས་་་་
པའི་རང་དབང་མེད་པའི་ཕྱིར་རོ། །སྟོང་པ་ནི། ཕྱི་ནང་གི་དངོས་པོ་གང་ལའང་རང་རང་གི་རྒྱུ་རྐྱེན་མི་རྟག་པའི་རང་
བཞིན་ཅན་སྣ་ཚོགས་པ་འབྱུང་བ་ཙམ་ཡིན་གྱི། བདག་དང་བྱེད་པ་པོ་ནམ་ཡང་མེད་པས་ན་སྟོང་པ་ཡིན་པ་དང་།
བདག་མེད་པ་ནི་ཆོས་འདི་རྣམས་བྱེད་པ་པོ་བདེན་པར་གྲུབ་པ་ཞིག་གིས་བྱས་པ་མ་ཡིན་པར་རྒྱུ་རྐྱེན་ལ་ལྟོས་ནས་་་་་
བརྟག་པའི་རྟེན་ཅིང་འབྲེལ་བར་འབྱུང་བ་ཙམ་དུ་སྣང་བའོ། །གཉིས་པ་ནི། དེ་ལྟར་བདག་མེད་པ་ཡིན་ཀྱང་ནང་ཤེས་
པ་དང་ཕྱི་དངོས་པོའི་རྟེན་འབྲེལ་རྣམས་དེ་ཉིད་དུ་བདེན་ནོ་སྙམ་ན། རྟེན་ཅིང་འབྲེལ་བར་འབྱུང་བའི་ཆོས་ཐམས་་་
ཅད་ནི་བཅོས་མ་གློ་བུར་བ་ཡིན་པས་དེ་ཉིད་དུ་བདེན་དངོས་སུ་གྲུབ་པ་ཅུང་ཟད་ཀྱང་མེད་དེ། ཕྱིན་ཅི་ལོག་ཏུ་འཁྲུལ་
བའི་ཚུལ་མིན་ཡིད་བྱེད་ཀྱི་རྣམ་པར་རྟོག་པའམ་རྣམ་པར་རིག་པ་ཙམ་གྱི་མཐུ་ལས་བྱུང་བ་ནི་ནང་གི་དེ་ཁོ་ན་ཉིད་་་་་
ཅེས་བྱའོ། །གསུམ་པ་ནི། རྣམ་པར་རིག་པ་ཙམ་དེའང་གདོད་མ་ནས་ཡོད་མ་མྱོང་བས་བདེན་པར་གྲུབ་པ་མེད་ཀྱང་་་་
སྣང་ཙམ་ཞིག་མི་འགལ་ཏེ། དཔེར་ན་གཉིད་ཀྱིས་བསླད་པའི་རྨི་ལམ་གྱི་ཤེས་པ་ལ་རི་རབ་ཁང་ཁྱིམ་སོགས་སྣ་ཚོགས་སུ་
ཤར་བའི་སྣང་བ་དེ་རྣམས་ནི་ཡོད་མ་མྱོང་ཡང་གཉིད་ལོག་པའི་ཤེས་ཙམ་ཞིག་གནས་སྐབས་དེར་ཡོད་པ་བཞིན། ཡུལ་
དང་དོན་གྱི་རྣམ་པ་ཇི་སྙེད་པ་ཤར་ཡང་དེ་རྣམས་ནི་གདོད་མ་ནས་བདེན་པར་གྲུབ་མ་མྱོང་ཡང་། དེ་རྣམས་འཆར་་་་་
བའི་གཞི་རྣམ་པར་རྟོག་པ་ཙམ་ཞིག་གནས་སྐབས་དེར་ཡོད་ལ། དེའང་རྨི་ལམ་གྱི་མེ་གདོད་ནས་ཡོད་མ་མྱོང་བ་ཡིན་་་་
ཀྱང་། དེས་བུད་ཤིང་འཚིག་པར་སྣང་བ་བཞིན་དུ་ཡོད་མེད་རྟག་ཆད་ཀུན་ལས་འདས་པ་ཡིན་ཏེ། རྒྱུ་རྐྱེན་རྟེན་འབྲེལ་
གྱི་རྣམ་པ་སྣ་ཚོགས་པ་སྣ་རྩོམ་དུ་ཤར་བས་ན་མེད་པ་ལས་འདས་ཤིང་། དེ་ནི་རང་བཞིན་དུ་མ་གྲུབ་པས་ན་ཡོད་པ་
ལས་ཀྱང་འདས་པ་ཡིན་ནོ། །དེ་བཞིན་དུ་རྒྱུ་རྐྱེན་རྟེན་འབྲེལ་གྱི་སྣང་བ་རྣམས་སྔ་མ་སྔ་མ་འགག་ཅིང་། ཕྱི་མ་ཕྱི་མ་སྐྱེ་་
བ་མི་རྟག་པའི་རང་བཞིན་ཅན་ཡིན་པས་ན་རྟག་པའི་མཐའ་ལས་ཀྱང་འདས་ཤིང་། རྒྱུ་རྐྱེན་ལས་སྣང་བ་ཙམ་གྱི་འཆར་
སྒོ་འགག་མེད་དུ་འབྱུང་བའི་ཕྱིར་ཆད་པའི་མཐའ་ལས་འདས་པ་ནི་རང་བཞིན་མེད་པའི་དེ་ཁོ་ན་ཉིད་ཡིན་ནོ། །དེའི་
371



ཕྱིར་ཀུན་བཏུས་ལས། བདག་ལས་མ་ཡིན། གཞན་ལས་མ་ཡིན། གཉིས་ཀ་ལས་མ་ཡིན། རྒྱུ་མེད་ལས་མ་ཡིན། བདག་གི་
རང་བཞིན་དུ་མ་གྲུབ། གཞན་གྱི་རང་བཞིན་དུ་མ་གྲུབ། གཉིས་ཀའི་རང་བཞིན་དུ་མ་གྲུབ་བོ། །ཞེས་གསུངས་པ་སྟེ། མ་
རིག་པའི་རྐྱེན་གྱིས་འདུ་བྱེད་འབྱུང་བ་དེ་ཡང་། མ་རིག་པའི་བདག་ཉིད་གཅིག་པུ་ལས་འབྱུང་བ་ཡང་མ་ཡིན་ཏེ། རྒྱུ་་་
གཅིག་ཁོ་ནས་འབྲས་བུ་དུ་མ་སྐྱེ་མི་ནུས་པའི་ཕྱིར་དང་། གཞན་གྱི་དངོས་པོ་ལས་འབྱུང་བ་ཡང་མ་ཡིན་ཏེ། རང་རྒྱུ་ལ་
ལྟོས་པའི་ཕྱིར་དང་། གཉིས་ཀ་ལས་ཀྱང་མ་ཡིན་ཏེ་བདག་གཞན་རེ་རེ་བ་ཁེགས་པའི་ཕྱིར་དང་། རྒྱུ་མེད་ལས་མ་ཡིན་ཏེ།
འབྲས་བུ་སྐྱེ་བ་རྒྱུ་ལ་ངེས་པར་ལྟོས་པ་མངོན་སུམ་དུ་མཐོང་བའི་ཕྱིར་རོ། །ཞེས་སོ། །ཀུན་མཁྱེན་ཆོས་ཀྱི་རྒྱལ་པོ་དྲི་མེད་
འོད་ཟེར་དང་སྨྲ་བའི་ཉི་མ་རང་ཟོམ་ཆོས་ཀྱི་བཟང་པོ་ཡབ་སྲས་རྣམས་ཀྱི་གསུང་རབ་ལས་ཇི་ལྟར་འབྱུང་བའི་ལུང་གི་
གནས་ངེས་པ་བཞིན་རྟེན་འབྲེལ་གྱི་མཐའ་དཔྱད་ལེགས་པར་བཤད་ཟིན་ཏོ། །གསུམ་པ་སྒོམ་ལམ་རྩེད་སྦྱོར་ལ། གཉེན་
པོ་སྒོམ་ལམ་ཀྱི་ཁྱད་པར་རྟེན་ཞི་གནས་ཀྱི་ཏིང་ངེ་འཛིན་ནི་དང་། སྤང་བྱ་སྒོམ་སྤང་གི་རང་བཞིན་ལྷན་སྐྱེས་ཀྱི་རེག་པ་
བཤད་པ་དེ་ལྟར་སྤངས་རྟོགས་རྫོགས་པའི་ཡོན་ཏན་བསྟན་པ་གསུམ། དང་པོ་ལ། སྦྱོར་བ་སེངྒེ་རྣམ་འགྱིང་དང་།
དངོས་གཞི་ཐོད་རྒལ་གྱི་ཏིང་ངེ་འཛིན་བཤད་པ་གཉིས། དང་པོ་ནི། འགོག་དང་སོགས་རྐང་པ་གཉིས། གཉིས་པ་ཐོད་
རྒྱལ་གྱི་ཏིང་ངེ་འཛིན་ནི། འདོད་པར་སོགས་རྐང་པར་དྲུག གཉིས་པ་སྤང་བྱ་རྟོག་པ་ལ་གཟུང་བ་ཆོས་ཀྱི་རྟོག་པ་་་་༌་
བཤད་པ་དང་། འཛིན་པ་གང་ཟག་གི་རེག་པ་བཤད་པ་གཉིས། དང་པོ་ལ་འཇུག་པ་བཟུང་རྟོག་ལ། ཐེག་ཆེན་གྱི་ལུང་་
དང་རྟོགས་པའི་ཆོས་ལ་རྟོག་ཚུལ་གཉིས། དང་པོ་ནི། མདོར་བསྡུས་སོགས་རྐང་པ་རྩེད། གཉིས་པ་རྟོགས་པའི་ཆོས་ལ།
སྤང་བྱ་སྐྱོན་གྱི་ཆོས་སུ་རྟོག་པ་དང་། བླང་བྱ་ཡོན་ཏན་གྱི་ཆོས་སུ་རྟོག་ཚུལ་གཉིས་ལས། དང་པོ་ནི། སངས་རྒྱས་སོགས་
རྐང་པ་ཕྱེད་དང་གཉིས། གཉིས་པ་ཡོན་ཏན་དུ་དྲེག་པ་ལ། དོན་དམ་སྟོང་པའི་ཁྱད་པར་གྱི་ཡོན་ཏན་དང་། ཐ་སྙད་་་་་
སྣང་བའི་ཁྱད་པར་གྱི་ཡོན་ཏན་རྟོག་ཚུལ་གཉིས། དང་པོ་ནི་དུས་གསུམ་སོགས་རྐང་པ་གཅིག གཉིས་པ་ཐ་སྙད་སྣང་་་་
བའི་ཡོན་ཏན་ནི། ལོག་པའི་སོགས་རྐང་པ་གཅིག དེ་ཡི་དོན་བསྡུ་བ། བཟུང་བའི་སོགས་རྐང་པ་གཉིས། གཉིས་པ་ལྡོག་
པ་བཟུང་རྟོག་ལ། ངོ་བོ་དང་། དབྱེ་བ་གཉིས། དང་པོ་ནི། གཉིས་པ་སོགས་རྐང་པ་གཉིས། གཉིས་པ་དབྱེ་བ་ལ་དགུ་སྟེ།
ལྡོག་བྱ་ཐེག་དམན་གྱི་ཚོགས་ལམ་དང་། སྦྱོར་ལམ། མཐོང་ལམ་དང༌། སྒོམ་ལམ། མི་སློབ་ལམ་གྱི་ཆོས་ལ་རྟོག་ཚུལ་ལྔ་་་
ལས། དང་པོ་ནི། སེམས་ནི་སོགས་རྐང་པ་གཉིས། གཉིས་པ་ནི། ཐེག་པ་སོགས་རྐང་པ་གཅིག གསུམ་པ་ནི་རྫོགས་པའི་
སོགས་རྐང་པ་གཅིག བཞི་པ་ནི། སྒོམ་དང་སོགས་རྐང་པ་གཅིག ལྔ་པ་ནི། དེ་དག་སོགས་རྐང་པ་གཉིས། གཉིས་པ་་་་
འཛིན་རྟོག་ལ། རྫས་འཛིན་རྟོག་པ་དང་། བཏགས་འཛིན་རྟོག་པ་བཤད་པ་གཉིས། དང་པོ་ལ། གཞི་ལྟ་བའི་ཁྱད་པར་དུ་.
བྱས་པ། ཐོབ་བྱ་འབྲས་བུའི་ཁྱད་པར་དུ་བྱས་པ། བྱ་བ་སྤྱོད་པའི་ཁྱད་པར་དུ་བྱེད་པའི་གང་ཟག་དང་བཞི། དང་པོ་ནི། -
སེམས་ཅན་སོགས་རྐང་པ་གཉིས། གཉིས་པ་ལམ་སྒོམ་པས་ཁྱད་པར་དུ་བྱས་པའི་གང་ཟག་ནི། ཆགས་དང་སོགས་རྐང་
པ་གཅིག གསུམ་པ་འབྲས་བུའི་ཁྱད་པར་དུ་བྱས་པའི་གང་ཟག་ནི། དངོས་པོར་སོགས་རྐང་པ་གཅིག བཞི་པ་སྤྱོད་པའི་
ཁྱད་པར་གྱི་གང་ཟག་ནི། ཡོན་ནི་སོགས་རྐང་པ་གཉིས། དེ་ཡི་དོན་བསྡུ་བ། འཛིན་པར་སོགས་རྐང་པ་གཉིས། གཉིས་པ་
372



བཏགས་འཛིན་རྟོག་པ་ལ། ངོ་བོ་དང་། དབྱེ་བ་གཉིས་ལས། དང་པོ་ནི། སེམས་ཅན་སོགས་རྐང་པ་བཞི། གཉིས་པ་དབྱེ་
བ་རྒྱས་པར་བཤད་པ་ལ། སྤང་བྱ་སྒྲིབ་པའི་རབ་དབྱེ་ལ་རྨོངས་པའི་གང་ཟག་དང་། གཉེན་པོ་ཤེར་ཕྱིན་གྱི་ལམ་ལ་་་་་
རྨོངས་པའི་གང་ཟག་གཉིས་ལས། དང་པོ་ནི། བདག་ཉིད་སོགས་རྐང་པ་གཉིས། གཉིས་པ་ལ། ཡུལ་ཅན་ཤེར་ཕྱིན་ལ་་་་
རྨོངས་པའི་གང་ཟག་དང་། ཡུལ་གཞི་ལམ་འབྲས་གསུམ་ལ་རྨོངས་པའི་གང་ཟག་ཏུ་རྟོགས་ཚུལ་གཉིས་ལས། དང་པོ་ནི་
གཞི་ཞེས་གསུང་། གཉིས་པ་ལ། གཞི་ལམ་འབྲས་གསུམ་ལ་རྨོངས་པའི་གང་ཟག་ཏུ་དྲོང་ཚུལ་གསུམ་ལས། དང་པོ་ནི། དེ་
ནི་སོགས་རྐང་པ་ཕྱེད་དང་གཉིས། གཉིས་པ་ནི། མི་མཉམ་སོགས་རྐང་པ་གཅིག གསུམ་པ་ནི། ཉོན་མོངས་སོགས་རྐང་་
པ་གཉིས། གསུམ་པ་དེ་ལྟར་སྤང་རྟོགས་རྫོགས་པའི་ཡོན་ཏན་ནི། ཡམས་ནད་སོགས་རྐང་པ་བརྒྱུད། བཞི་པ་བར་ཆད་
མེད་པའི་རྩེ་སྦྱོར་ལ། ངོ་བོ་ཞི་ལྷག་ཟུང་འབྲེལ་གྱི་ཏིང་ངེ་འཛིན་དུ་བསྟན་པ། དེའི་ཁྱད་པར་གྱི་དབྱེ་བ་རྒྱས་པར་བཤད་
པ། དེ་ལ་ལོག་པར་རྒོལ་བའི་རྩོད་པ་སྤང་བ་གསུམ། རྒྱུ་བསོད་ནམས་ཚད་མེད་བར་ཆད་མེད་པའི་རང་བཞིན་དང་། ངོ་
བོ་ཞི་ལྷག་ཟུང་འབྲེལ་མཐར་ཕྱིན་པའི་ཡེ་ཤེས་གཉིས། དང་པོ་ནི། སྟོང་གསུམ་སོགས་རྐང་པ་དྲུག གཉིས་པ་ནི། བར་་་་
ཆད་སོགས་རྐང་པ་གཉིས། གཉིས་པ་དེ་ཡི་ཁྱད་པར་གྱི་དབྱེ་བ་ལ། དམིགས་པའི་ཁྱད་པར་སྤྲོས་མེད་མཉམ་པའི་དེ་་་་
བཞིན་ཉིད་དུ་བསྟན་པ། བདག་པོའི་ཁྱད་པར་ཞི་གནས་དྲན་རྒྱུན་གྱི་ཏིང་ངེ་འཛིན་དུ་བསྟན་པ། རྣམ་པའི་ཁྱད་པར་
ལྷག་མཐོང་འཛིན་སྟངས་ཞི་བའི་ཡེ་ཤེས་སུ་བསྟན་པ་གསུམ། དང་པོ་ནི། འདི་ཡི་སོགས་རྐང་པ་གཅིག གཉིས་པ་ནི།
བདག་པོ་སོགས་རྐང་པ་གཅིག གསུམ་པ་ནི། རྣམ་པ་ཞི་ཉིད་ཅེས་གསུང་། གསུམ་པ་རྩོད་སྤོང་ལ། ཇི་ལྟར་རྩོད་པའི་ངོ་་
བོ་མདོར་བསྟན་པ་དང་། དབྱེ་བ་རྒྱས་པར་བཤད་པ་གྲངས་ཀྱི་དོན་བསྡུ་བ་གསུམ། དང་པོ་ནི། འདི་ལ་སོགས་རྐང་པ་་
ཕྱེད་དང་གཉིས། གཉིས་པ་དབྱེ་བ་རྒྱས་བཤད་ལ། སྤྱི་དང་། བྱེ་བྲག དོན་བསྡུས་ཏེ་རྩོད་ཚུལ་གསུམ་ལས། དང་པོ་ནི།
དམིགས་པ་སོགས་རྐང་པ་གསུམ། གཉིས་པ་བྱེ་བྲག་ལ་ཡུལ་གཞི་ལམ་འབྲས་གསུམ་གི་དམིགས་པ་དང་། ཡུལ་ཅན་་་་་
མཁྱེན་པ་གསུམ་གྱི་རྣམ་པ་ལ་རྩོད་པ་གཉིས་ལ། དང་པོ་ནི། དམ་པའི་སོགས་རྐང་པ་གཉིས། གཉིས་པ་མཁྱེན་གསུམ་གྱི་
རྣམ་པ་ལ་རྩོད་པ་ནི། ཐབས་བཅས་སོགས་རྐང་པ་གསུམ། གསུམ་པ་བསྡུས་ཏེ་རྩོད་ཚུལ་ནི། མཚན་ཉིད་སོགས་རྐང་པ་
གཅིག གསུམ་པ་གྲངས་ཀྱི་དོན་བསྡུ་བ་ནི། སྨྲ་བ་སོགས་རྐང་པ་གསུམ། འདི་དག་གི་རྣམ་བཞག་རྒྱས་པ་མི་ཕམ་འཇམ་
པའི་དབྱངས། འཇིགས་མེད་ཆོས་ཀྱི་དབང་པོ། མཁན་ཆེན་གཞན་ཕན་སྣང་བ། མཁས་དབང་མདོ་སྔགས་བསྟན་པའི་ས་
ཉི་མའི་ཕར་ཕྱིན་ཊིཀྐ་བཞི་ལས་རྟོགས་པར་བྱའོ། །ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་་་་
པར་རྟོགས་པའི་རྒྱན་གྱི་དཀའ་འགྲེལ་ལེགས་བཤད་ལུང་གིས་རྒྱ་མཚོ་ཞེས་བྱ་བ་ལས། སྐབས་ལྔ་པ་རྩེ་སྦྱོར་གྱི་དཀའ་་་
བའི་གནད་རྣམ་པར་བཤད་པའོ། ། །།
སྐབས་དྲུག་པ། མཐར་གྱིས་པའི་དཀའ་བའི་གནད་རྣམ་པར་བཤད་པ།
གཉིས་པ་དེ་རིམ་དང་ཅིག་ཅར་སྒོམ་པའི་ལམ་རིམ་ལ། གནས་སྐབས་ལམ་རིམ་གྱིས་པའི་མངོན་རྟོགས་མཐར་་་་་
373



གྱིས་པ་དང་། མཐར་ཐུག་ལམ་གཅིག་ཅར་པའི་མངོན་རྟོགས་སྐད་གཅིག་པའི་སྦྱོར་བ་གཉིས། དང་པོ་ལ་རྗེས་ཐོབ་རྒྱུ་་
ཆེ་བ་ཕར་ཕྱིན་དྲུག་ལྡན་གྱི་མཐར་གྱིས་དང་། མཉམ་བཞག་ཟབ་པ་དངོས་མེད་ངོ་བོ་ཉིད་ཀྱིས་མཐར་གྱིས་པ་གཉིས།
དང་པོ་ལ། དངོས་དང་། ལམ་གྱི་གྲོགས་རྗེས་དྲན་དྲུག་གི་ཉམས་ལེན་བཤད་པ་གཉིས། དང་པོ་ནི། སྦྱིན་པ་སོགས་རྐང་་
པ་གཅིག གཉིས་པ་ལམ་ཁྱད་པར་དུ་བྱེད་པའི་གྲོགས་རྗེས་དྲན་དྲུག་ནི། སངས་རྒྱས་སོགས་རྐང་པ་གཅིག གཉིས་པ་་་་
མཉམ་བཞག་དངོས་མེད་ངོ་བོའི་མཐར་གྱིས་པ་ནི། དངོས་མེད་སོགས་རྐང་པ་གཅིག དོན་བསྡུ་ནི། མཐར་གྱིས་སོགས་
རྐང་པ་གཅིག འདི་དག་གི་རྣམ་བཞག་རྒྱས་པ་སྔ་འགྱུར་བའི་མཁས་གྲུབ་རྣམས་ཀྱིས་མཛད་པའི་ཕར་ཕྱིན་གྱི་ཊིཀ་བཞི་
ལས་རྟོགས་པར་བྱ་སྟེ་འདིར་ཡི་གེས་འཇིགས་པས་མ་བཀོད་དོ། །ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་་
བཅོས་མངོན་པར་རྟོགས་པའི་རྒྱན་གྱི་དཀའ་འགྲེལ་ལེགས་བཤད་ལུང་གི་རྒྱ་མཚོ་ཞེས་བྱ་བ་ལས་སྐབས་དྲུག་པ་མཐར་
གྱིས་པའི་དཀའ་བའི་གནད་རྣམ་པར་བཤད་པའོ། ། །།
སྐབས་བདུན་པ། སྐད་ཅིག་མའི་སྦྱོར་བའི་དཀའ་བའི་གནད་རྣམ་པར་བཤད་ལ།
གཉིས་པ་ལམ་མཐར་ཕྱིན་པའི་མངོན་རྟོགས་སྐད་ཅིག་མའི་སྦྱོར་བ་ལ། ཐབས་རྒྱ་ཆེ་བའི་ཚོགས་རྣམ་སྨིན་མིན་་་་
པའི་སྐད་གཅིག་མ་དང་། ཤེས་རབ་ཟབ་པའི་ཚོགས་རྣམ་པར་སྨིན་པའི་སྐད་གཅིག་མ། ཡུལ་མཉམ་པ་ཉིད་མཚན་ཉིད་
མེད་པའི་སྐད་གཅིག་མ། ཡུལ་ཅན་གཉིས་སྣང་མེད་པ་གཉིས་སུ་མེད་པའི་སྐད་གཅིག་མ་དང་བཞི། དང་པོ་ལ་དངོས་་
དང་། དེ་མཚོན་བྱེད་ཀྱི་དཔེ་བཤད་པ་གཉིས། དང་པོ་ནི། སྦྱིན་པ་སོགས་རྐང་པ་བཞི། གཉིས་པ་དེ་མཚོན་བྱེད་ཀྱི་དཔེ་
ནི། ཇི་ལྟར་སོགས་རྐང་པ་བཞི། གཉིས་པ་ཤེས་རབ་ཟབ་པ་རྣམ་པར་སྨིན་པའི་སྐད་གཅིག་མ་ནི། གང་ཚེ་སོགས་རྐང་པ་
བཞི། གསུམ་པ་ཡུལ་མཉམ་པ་ཉིད་མཚན་ཉིད་མེད་པའི་སྐད་གཅིག་མ་ནི། སྦྱིན་པ་སོགས་རྐང་པ་བཞི། བཞི་པ་ཡུལ་་་
ཅན་གཉིས་སྣང་མེད་གཉིས་སུ་མེད་པའི་སྐད་གཅིག་མ་ནི་རྨི་ལམ་སོགས་རྐང་པ་བཞི། དེ་ལྟར་སྐད་གཅིག་མའི་སྦྱོར་་་
བའི་རྣམ་བཞག་དང་ཟབ་གནད་རྣམས་མི་ཕམ་འཇམ་པའི་དབྱངས་ཀྱི་ཕར་ཕྱིན་ཊིཀྐ་ལས་རྟོགས་པར་བྱའོ། །ཤེས་རབ་
ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་པར་རྟོགས་པའི་རྒྱུན་གྱི་དཀའ་འགྲེལ་ལེགས་བཤད་ལུང་གི་རྒྱ་
མཚོ་ཞེས་བྱ་བ་ལས་སྐབས་བདུན་པ་སྐད་ཅིག་མའི་སྦྱོར་བའི་དཀའ་བའི་གནད་རྣམ་པར་བཤད་པའོ། ། ་ ་ །
སྐབས་བརྒྱད་པ། འབྲས་བུ་ཆོས་སྐུའི་དཀའ་བའི་གནད་རྣམ་པར་བཤད་པ།
གསུམ་པ་ཐོབ་བྱ་འབྲས་བུའི་ཡོན་ཏན་རྒྱས་པར་བཤད་པ་ཆོས་སྐུ་ལ། ཐུགས་ཆོས་ཀྱི་སྐུ་ཡོན་ཏན་དང་བཅས་པ།
བརྟེན་པ་ལོངས་སྤྱོད་རྫོགས་སྐུ་མཚན་དཔེ་དང་བཅས་པ། མཛད་པ་སྤྲུལ་པའི་སྐུ་འཕྲིན་ལས་དང་བཅས་པ་བཤད་པ་་
གསུམ། དང་པོ་ལ། ཆོས་སྐུ་ཁྱད་པར་གསུམ་ལྡན་གྱི་ངོ་བོ་སྤྱིར་བསྟན་པ་དང་། ཐུགས་ཆོས་སྐུའི་ཡོན་ཏན་རྒྱས་པར་་་་་
བཤད་པ། དེའི་ནུས་པའི་ཡོན་ཏན་རྟག་ཁྱབ་ལྷུན་གྲུབ་ཏུ་བཤད་པ་དང་གསུམ། དང་པོ་ནི། ཐུབ་པའི་སོགས་རྐང་པ་
བཞི། གཉིས་པ་ལ། སྤྱི་དང་བྱེ་བྲག་གཉིས་ལས། དང་པོ་ནི། བྱང་ཆུབ་སོགས་རྐང་པ་ཉུ་ཤུ། གཉིས་པ་ལ། ཉོན་མོངས་་་་་
374



མེད་པའི་ཁྱད་པར་དང་། སྨོན་ནས་ཤེས་པའི་ཁྱད་པར་གཉིས། །དང་པོ་ནི། ཉན་ཐོས་སོགས་རྐང་པ་བཞི། གཉིས་པ་་་
སྨོན་ནས་ཤེས་པའི་ཁྱད་པར་ནི། སངས་རྒྱས་སོགས་རྐང་པ་བཞི། གསུམ་པ་དེ་ཡི་ནུས་པའི་ཡོན་ཏན་ལ། ངོ་བོ་རྩོལ་མེད་
ལྷུན་གྱིས་གྲུབ་པའི་ཡོན་ཏན་དང་། རྣམ་པ་རྒྱ་ཆེ་བ་ཕྱོགས་མཐར་ཁྱབ་པའི་ཡོན་ཏན་དང་། དུས་མི་ཟད་པ་རྟག་པ་་་་
རྒྱུན་གྱི་ཡོན་ཏན་དང་གསུམ། དང་པོ་ལ་དངོས་དང་། དེ་ལ་རྩོད་པ་སྤོང་བ་གཉིས། དང་པོ་ནི། རྒྱུ་ནི་སོགས་རྐང་པ་བཞི།
གཉིས་པ་དེ་ལ་རྩོད་པ་སྤོང་བ་ནི། ལྷ་ཡི་སོགས་རྐང་པ་བཞི། གཉིས་པ་ཡུལ་ཕྱོགས་མཐར་ཁྱབ་པའི་ཡོན་ཏན་ནི། དེ་་་་
ལྟར་སོགས་རྐང་པ་གཉིས། གསུམ་པ་དུས་རྟག་པ་རྒྱུན་གྱི་ཡོན་ཏན་ནི། དེ་ཉིད་སོགས་རྐང་པ་གཉིས། གཉིས་པ་ལོངས་
སྐུ་ལ། ལོངས་སྐུ་ངེས་པ་ལྔ་ལྡན་གྱི་ངོ་བོ་སྤྱིར་བསྟན་པ་དང་། སྐུ་མཚན་དཔེའི་ཡོན་ཏན་རྒྱས་པར་བཤད་པ་གཉིས།
དང་པོ་ནི། མཚན་ནི་སོགས་རྐང་པ་བཞི། གཉིས་པ་ལ། ཁྱད་གཞི་མཚན་གྱི་ཡོན་ཏན་དང་། ཁྱད་ཆོས་དཔེ་བྱད་ཀྱི་ཡོན་
ཏན་བཤད་པ་གཉིས། དང་པོ་ལ། འབྲས་བུ་མཚན་གྱི་ཡོན་ཏན་དང་། འགྲུབ་བྱེད་རྒྱུ་ཡི་ཁྱད་པར་བསྟན་པ་གཉིས། དང་
པོ་ལ་བཅུ་ཚན་གསུམ་དང་གཉིས་ལས། དང་པོ་ནི། ཕྱག་ཞབས་སོགས་རྐང་པ་དྲུག །བཅུ་ཚན་གཉིས་པ་ནི། བྱིན་པ་་་་་
སོགས་རྐང་པ་དྲུག །བཅུ་ཚན་གསུམ་པ་ནི། གི་ལ་སོགས་རྐང་པ་དྲུག །གཉིས་པ་ནི། སྤྱན་ནི་སོགས་རྐང་པ་གཉིས།
གཉིས་པ་དེ་འགྲུབ་པར་བྱེད་པའི་རྒྱུ་ནི་འདི་ལ་སོགས་རྐང་པ་བཞི། གཉིས་པ་དཔེ་ལ་སྡེ་ཚན་བརྒྱད་ལས། དང་པོ་ནི།
ཐུབ་པའི་སོགས་རྐང་པ་ལྔ། གཉིས་པ་ནི། སེངྒེ་སོགས་རྐང་པ་བཞི། གསུམ་པ་ནི། གཙང་དང་སོགས་རྐང་པ་ལྔ། བཞི་པ་
ནི། ཤིན་ཏུ་སོགས་རྐང་པ་བདུན། ལྔ་པ་ནི། ཀུན་སྤྱོད་སོགས་རྐང་པ་བདུན། དྲུག་པ་ནི། དམར་དང་སོགས་རྐང་པ་ལྔ།
བདུན་པ་ནི། སྤྱན་ཡོང་སོགས་རྐང་པ་དྲུག །བརྒྱད་པ་ནི། དཔྲལ་བ་སོགས་རྐང་པ་བརྒྱད། གསུམ་པ་སྤྲུལ་སྐུ་ལ། སྤྲུལ་སྐུ་
ཁྱད་པར་ལྔ་ལྡན་གྱི་ངོ་བོ་ངོས་བཟུང་བ་དང་། མཛད་པ་འཕྲིན་ལས་ཀྱི་ཡོན་ཏན་རྒྱས་པར་བཤད་པ་གཉིས། དང་པོ་ནི།
གང་གིས་སོགས་རྐང་པ་བཞི། གཉིས་པ་འཕྲིས་ལས་ངོ་བོ་མདོར་བསྟན་པ་དང་། རབ་དབྱེ་རྒྱས་པར་བཤད་པ། གྲངས་
ཀྱི་དོན་བསྡུ་བ་གསུམ། དང་པོ་ནི། དེ་བཞིན་སོགས་རྐང་པ་གཉིས། གཉིས་པ་ལ། ལམ་གྱི་རྟེན་དང་ལམ་གྱི་ངོ་བོ་དང་།
ལམ་གྱི་འབྲས་བུ་ལ་འགོད་ཚུལ་གསུམ། དང་པོ་ནི། འགྲོ་རྣམས་སོགས་རྐང་པ་གཅིག །གཉིས་པ་ལམ་གྱི་ངོ་བོ་ལ། ཚོགས་
ལམ་དང་། སྦྱོར་ལམ། མཐོང་ལམ་དང་། སྒོམ་ལམ་ལ་འགོད་ཚུལ་བཞི་ལས། དང་པོ་ནི། བསྡུ་རྣམས་སོགས་རྐང་པ་ཕྱེད་
དང་དྲུག །གཉིས་པ་ནི། རྐང་བཞིན་སོགས་རྐང་པ་ཕྱེད་ཀ་གཉིས། གསུམ་པ་ནི། གཉིས་ཟད་དང་ཞེས་གསུངས། བཞི་པ་
སྒོམ་ལམ་ལ་མ་དག་པ་བདུན་དང་། དག་པ་ས་གསུམ་ལ་འགོད་ཚུལ་གཉིས་ལས། དང་པོ་ནི། བརྡ་དང་སོགས་རྐང་པ་
གཉིས། གཉིས་པ་དག་ས་ལ། ས་བརྒྱད་པ་དང་། དགུ་པ་དང་། བཅུ་པར་འགོད་ཚུལ་གསུམ་ལས། དང་པོ་ནི། བྱང་ཆུབ་
སོགས་རྐང་པ་གཉིས། གཉིས་པ་ནི་བྱང་ཆུབ་ཐོབ་དང་། ཞེས་གསུངས། གསུམ་པ་ས་བཅུ་པ་ལ། སློབ་ལམ་གྱི་དག་རྫོགས་
སྨིན་པ་མཐར་ཐུག་གི་ཁྱད་པར་དང་། ས་དེའི་ཡོན་ཏན་གྱི་ཆོས་ལ་དབང་འབྱོར་བའི་ཁྱད་པར། ལམ་གྱི་ངོ་བོ་སྤངས་་་
གཉེན་གྱི་ཁྱད་པར་ལ་འགོག་ཚུལ་དང་གསུམ་ལས། དང་པོ་ནི། སངས་རྒྱས་སོགས་རྐང་པ་ཕྱེད་དང་གསུམ། གཉིས་པ་་
ཡོན་ཏན་གྱི་ཁྱད་པར། སངས་རྒྱས་སོགས་རྐང་པ་གཅིག །གསུམ་པ་ཁྱད་པར་ས་དེའི་ལམ་དང་འབྲས་བུའི་ཆོས་ལ་་་་་
375



འགོད་ཚུལ་ནི། བྱང་ཆུབ་སོགས་རྐང་པ་གསུམ། གཉིས་པ་སྲིད་པ་ཐ་མའི་ཁྱད་པར་ལ་འགོད་པ་ནི། དེ་བཞི་སོགས་རྐང་
པ་བཞི། གསུམ་པ་ལམ་གྱི་འབྲས་བུ་ལ་འགོད་པ་ནི། མྱ་ངན་སོགས་རྐང་པ་གཅིག །གསུམ་པ་དོན་བསྡུ་ནི། ཆོས་ཀྱི་་་་་
སོགས་རྐང་པ་གཉིས། འདིར་དཀའ་བའི་གནད་ལ་དཔྱད་པ་ལ། སྤྱིར་སངས་རྒྱས་ས་ཡི་ངོ་བོ་མི་སློབ་ལམ་གྱི་རྣམ་བཞག
སྐུ་དང་ཡེ་ཤེས་སོགས་བྱེ་བྲག་ཏུ་བཤད་པའོ། །དང་པོ་ལ། རང་ཟོམ་ཆོས་ཀྱི་བཟང་པོས་ངོ་བོ་སྤྲོས་བྲལ་ཀ་དག་གི་་་་་
གནད་བཤད་པ་དང་། ཀུན་མཁྱེན་ཆེན་པོས་རང་བཞིན་འོད་གསལ་ལྷུན་གྲུབ་ཀྱི་གནད་བཤད་པ་དང་། མི་ཕམ་འཇམ་
པའི་དབྱངས་ཀྱིས་དེ་གཉིས་ཀྱི་དགོངས་གནད་ཕྱོགས་གཅིག་ཏུ་དྲིལ་ཏེ་འཆད་ཚུལ་ལོ། །དང་པོ་ནི། རང་ཟོམ་ཆོས་ཀྱི་་
བཟང་པོས་སངས་རྒྱས་ཀྱི་ས་ཆེན་པོ་ལས། སངས་རྒྱས་ཀྱི་སའི་མཚན་ཉིད་ལ་ཡོན་ཏན་གྱི་ཆོས་ཇི་ལྟར་གནས་པ་དང༌།
མཚན་ཉིད་དང་ཡོན་ཏན་དེ་དག་ཀྱང་ངེས་པའི་དོན་དུ་དེ་བཞིན་གཤེགས་པ་ཉིད་ཀྱི་དགོངས་པ་ལ་ཇི་ལྟར་གསུངས་་
པ་དེ་ལྟར་སྣང་ཞིང་ལྡན་པ་ཞིག་གམ། འོན་ཏེ་གདུལ་བྱ་རྣམས་ཀྱི་སྣང་བའི་དབང་དུ་བྱས་ཏེ་གསུངས་པ་ཞིག་གམ། །
ངེས་པའི་དོན་དུ་ཇི་ལྟར་བལྟ་ཞེས་རྟོག་པ་རྣམས་ལ། གང་ཟག་སོ་སོའི་འདོད་གཞུང་། གཞུང་གང་ལ་བརྟེན་པ་དང་་་་
བཅས་པ་མདོ་ཙམ་བཀོད་པ། དེ་ལ་མདོ་སྡེ་དང་། བསྟན་བཅོས་དང་། གསང་སྔགས་ཀྱི་ཚུལ་རྣམས་ལས་སངས་རྒྱས་་་
པའི་ཆོས་སུ་གྱུར་པ་མདོར་བསྡུས་པ་དང་རྒྱས་པའི་སྒོ་ནས་གསུངས་པ་ནི། འདི་ལྟར་སྐུ་གསུངས་ཐུགས་ཡེ་ཤེས་བཞི་་་
དང་ཆོས་ཀྱི་དབྱིངས་རྣམ་པར་དག་པ་དང་། གཞན་ཡང་སྟོབས་བཅུ་དང་། མ་འདྲེས་པ་བཅོ་བརྒྱད་དང་། ཐུགས་རྗེ་་་
ཆེན་པོ་སུམ་ཅུ་རྩ་གཉིས་དང་། མཚན་དང་དཔེ་བྱད་བཟང་པོ་དང་། སངས་རྒྱས་ཀྱི་ཞིང་གི་རྒྱན་བཀོད་པ་ཕུན་སུམ་་
ཚོགས་པ་དང་། གཟུངས་དང་ཏིང་ངེ་འཛིན་གྱི་སྒོ་མཐའ་ཡས་པ་དང་། མ་འདྲེས་པའི་དྲན་པ་ཉེ་བར་བཞག་པ་དང་།
བསྙེལ་བ་མི་མངའ་བའི་ཆོས་ཉིད་དང་། བག་ཆགས་ཀྱི་མཚམས་སྦྱོར་བ་ཐམས་ཅད་ཡོངས་སུ་དག་པ་དང་། རྣམ་པ་་་
ཐམས་ཅད་མཆོག་གི་ཡེ་ཤེས་ཞེས་བྱ་བ་ལ་སོགས་པ་སངས་རྒྱས་ཀྱི་ཡོན་ཏན་རྒྱ་མཚོ་གསུངས་པ་དང་། གཞན་ཡང་་་་་
སངས་ཀྱི་སྐུ་དང་ཞིང་དང་། སྐུའི་བཀོད་པ་ཕུན་སུམ་ཚོགས་པ་ཚུལ་སྣ་ཚོགས་སུ་བསྟན་པ་ནི། འདི་ལྟར་ཐུན་མོང་གི་ས་
མདོ་ཁ་ཅིག་ལས། བཅོམ་ལྡན་འདས་དཔལ་ཤཱཀྱ་ཐུབ་པ་འཛམ་བུའི་གླིང་འདིར་སྲིད་པ་ཐ་མའི་བྱང་ཆུབ་སེམས་དཔའ་
དོན་ཐམས་ཅད་གྲུབ་པ་ལས། རབ་ཏུ་བྱུང་བའི་སྒོ་ནས་མངོན་པར་རྫོགས་པར་སངས་རྒྱས་ཏེ། གཙོར་དགེ་སློང་གི་དགེ་
འདུན་སྟོང་ཉིས་བརྒྱ་ལྔ་བཅུ་ལ་སོགས་པའི་འཁོར་གྱི་དཀྱིལ་འཁོར་ན་ཞུགས་ཤིང་ཆོས་ཀྱི་འཁོར་ལོ་བསྐོར་ཏེ། མཐར་་
མྱ་ངན་ལས་འདས་པའི་ཚུལ་བསྟན་ཏོ། །ཞེས་གྲགས་པ་དང་། གཞན་ཡང་མདོ་སྡེ་དང་གསང་སྔགས་ཁ་ཅིག་ལས།
སངས་རྒྱས་རྣམས་ཀྱི་བྱང་ཆུབ་ཀྱི་སྙིང་པོ་བརྙེས་པའི་གནས་ནི་འགོ་མིན་ཡིན་ཏེ། འདི་སྐད་དུ། འདོད་པའི་ཁམས་དང་
གཟུགས་མེད་དུ། །སངས་རྒྱས་མངོན་པར་འཚང་མི་རྒྱ། །གཟུགས་ཀྱི་ཁམས་ཀྱི་འོག་མིན་དུ། །འདོད་ཆགས་བྲལ་ཁྱོད་་་་
འཚང་རྒྱའོ། །ཞེས་གསུངས་པ་ལྟ་བུར་འོག་མིན་གྱི་གནས་སུ་བཅོམ་ལྡན་འདས་དཔལ་རྣམ་པར་སྣང་མཛད། ལོངས་་་་
སྤྱོད་རྫོགས་པའི་འཁོར་ལོས་བསྒྱུར་བའི་རྒྱལ་པོ་ལྟ་བུའི་ཚུལ་དུ། གནས་དང་དུས་ངེས་པ་དག་ཏུ་ཚུལ་ངེས་པས་ཡོངས་
སུ་དག་པའི་འཁོར་རྣམས་ལ། ཐེག་པ་ཆེན་པོའི་ཆོས་ལ་ལོངས་སྤྱོད་པར་སྟོན་པར་མཛད་པ་ནི། སྔོན་གྱི་བསོད་ནམས་་
376



དང་ཡེ་ཤེས་ཀྱི་ཚོགས་ཚད་མེད་པ་བསགས་པའི་རྣམ་པར་སྨིན་པའི་སྐུ་ཡིན་ཏེ། བཅོམ་ལྡན་འདས་ཤཱཀྱ་ཐུབ་པ་ནི་དེའི་
དབང་ལས་འཕྲུལ་པས། སྤྲུལ་པའི་སྐུ་འཛམ་བུ་གླིང་འདིར་སངས་རྒྱས་པར་བསྟན་པའོ། །ཞེས་གྲགས་པ་དང་། གཞན་་
ཡང་གསང་སྔགས་ཀྱི་ཚུལ་ཁ་ཅིག་ལ། སངས་རྒྱས་ནི་འོག་མིན་གྱི་གནས་ཆོས་ཀྱི་དབྱིངས་ཀྱི་ཕོ་བྲང་ན། བཅོམ་ལྡན་་་་་
འདས་རྡོ་རྗེ་འཆང་ཆེན་པོ་རྡོ་རྗེ་སེམས་དཔའི་དེ་ཉིད་རྟག་ཏུ་ད་ལྟར་བྱུང་བ་ལྟ་བུའི་སྐུར་བཞུགས་པ། འདུས་མ་བྱས་་
ཟག་པ་མེད་པའི་བདེ་བ་དང་ལྡན་པ། ལོངས་སྤྱོད་ཆེན་པོའི་བདེ་བ་དང་ལྡན་པ། ལྷ་མོའི་ཚོགས་དཔག་ཏུ་མེད་པའི་་་་
དཀྱིལ་འཁོར་ན་བཞུགས་ཤིང་། གཟུངས་དང་གཉིས་སུ་མེད་པར་སྦྱོར་བའི་བདེ་བ་ཆེན་པོ་ལས་མི་གཡོ་བ། ཐུགས་རྗེ་་
ཆེན་པོས་མཉེས་གཤིན་པ། སེམས་ཅན་ཐམས་ཅད་བསྒྲལ་བ་ལ་བརྩོན་པར་མཛད་པ་ཆོས་ཐམས་ཅད་ཀྱི་རང་བཞིན་དུ་
གནས་པ། ཆོས་ཐམས་ཅད་དུ་རྣམ་པར་སྤྲུལ་པའི་མངའ་བདག །སངས་རྒྱས་ཐམས་ཅད་ཀྱི་བདག་པོར་གྲགས། །ཞེས་་་
བསྟན་པ་དང་། གཞན་ཡང་གསང་སྔགས་ཀྱི་ཚུལ་རྣམས་ལས། བདེ་བར་གཤེགས་པའི་དཀྱིལ་འཁོར་ནི། ལོངས་སྤྱོད་་་་
རྫོགས་པ་དང༌། སྤྲུལ་པའི་སྐུའི་ཚུལ་དང་། ཞི་བ་དང་ཁྲོ་བོའི་ཚུལ་དང་རིག་སྔགས་དང་གསང་སྔགས་ཀྱི་ཚུལ་ཅན།
དཀྱིལ་འཁོར་ཆེན་པོ་དང་ཆུང་ངུའི་ཚུལ་དུ་བཞུགས་པ་ཇི་སྙེད་པར་གྲགས་པའི་གཞུང་འདི་དག་ལ་བརྟེན་ནས། ངེས་་
པའི་དོན་དུ་གཞུང་སོ་སོར་སྨྲ་བ་ནི་འདི་ལྟ་སྟེ། གང་ཟག་ཁ་ཅིག་ན་རེ། སངས་རྒྱས་པའི་ཆོས་ནི་ཆོས་ཀྱི་དབྱིངས་རྣམ་་
པར་དག་པ་ཙམ་སྟེ། དེ་བཞིན་གཤེགས་པ་ཉིད་ཀྱི་དབང་དུ་ནི། རྣམ་པར་མི་རྟོག་པའི་ཡེ་ཤེས་དང་། དག་པ་འཇིག་་་་་
རྟེན་པའི་ཡེ་ཤེས་ཀྱིས་བསྡུས་པ། དོན་དམ་པ་དང་ཀུན་རྫོབ་ཀྱི་བདེན་པའི་ཡུལ་ཅན་གྱི་ཡེ་ཤེས་དག་དང་། ལོངས་སྤྱོད་
རྫོགས་པ་དང༌། སྤྲུལ་པའི་སྐུས་བསྡུས་པའི་གཟུགས་ཀྱི་སྐུ་དག་ཀྱང་མངའ་བ་མ་ཡིན་ནོ། །སངས་རྒྱས་ཀྱི་ཡེ་ཤེས་ཇི་ལྟ་་
བ་བཞིན་དུ། སེམས་ཅན་གྱི་སེམས་ཀྱང་དེ་དང་འདྲ་སྟེ། འོན་ཀྱང་ཤེས་ཤིང་རིག་པའི་མཚན་ཉིད་དུ་སྐྱེ་བ་ནི། གཟུང་་་་
འཛིན་དུ་སྣང་ཡང་རུང་། མི་སྣང་ཡང་རུང་སྟེ། བག་ཆགས་ཀྱི་དབང་གིས་སྣང་བ་ཙམ་གྲུབ་པ་ཡིན་ལ། སྣང་བ་ནི་ཇི་
ལྟར་ཡང་འཁྲུལ་པ་ཡིན་ཏེ། དེ་བཞིན་དུ་ཡོད་པ་མ་ཡིན་པས་སེམས་ཅན་གྱི་དུས་ན་ཡང་རྣམ་པར་དག་པ་ཡིན་ཏེ། དེས་
ན་རང་བྱུང་གི་ཡེ་ཤེས་ཞེས་ཀྱང་བྱ་སྟེ། འདི་ལྟར་སྡོང་པོ་བཀོད་པའི་མདོ་ལས། འཇིག་རྟེན་ཁམས་མང་ལ་ལ་དག །
བསམ་གྱིས་མི་ཁྱབ་ཚིག་གྱུར་ཀྱང་། །ནམ་མཁའ་འཇིག་པར་མི་འགྱུར་བཞིན། །རང་བྱུང་ཡེ་ཤེས་དོན་ཡིན་ནོ། །ཞེས་་་་་
གསུངས་པ་ལྟ་བུར་སེམས་ཀྱང་ཤེས་རིག་གི་མཚན་ཉིད་འགྱུར་བ་མེད་པས། དེ་བཞིན་གཤེགས་པ་ཉིད་དང་འདྲ་སྟེ།
འོན་ཀྱང་བྱེ་བྲག་ནི། སེམས་ཅན་གྱི་དུས་ན་འཁྲུལ་པའི་བག་ཆགས་ཀྱི་དབང་གིས་རྣམ་པར་རྟོག་གི་ཤེས་པ་གཟུང་བ་་་
དང་འཛིན་པར་སྣང་བ་སྐྱེའི། འོན་ཀྱང་དེ བདེན་པ་མ་ཡིན་ནོ། །འཕགས་པ་བདེན་པ་མཐོང་བ་རྣམས་ལ། རྣམ་པར་མི་
རྟོག་པའི་མཚན་ཉིད་དུ་མཉམ་པར་བཞག་པའི་སྐབས་སུ་སྐྱེ་སྟེ། དེ་ཡང་རང་རིག་པ་ཉིད་བག་ཆགས་ཀྱི་སྟོབས་ལས་་་
བྱུང་བ་རང་རིག་པའི་མཚན་ཉིད་དུ་མ་གྲུབ་བཞིན། ཤེས་རིག་གི་མཚན་ཉིད་དུ་སྐྱེ་བས། འདི་ཡང་འཁྲུལ་པའི་ཤེས་པའོ། །
།དེ་བཞིན་གཤེགས་པ་རྣམས་ནི། བག་ཆགས་ཀྱི་མཚམས་སྦྱོར་བ་ཡོངས་སུ་ཟད་པས། ཤེས་རིག་མཚན་ཉིད་དུ་སྐྱེ་བ་་་་
ཙམ་དང་ཡང་བྲལ་ཏེ། ཆོས་ཀྱི་དབྱིངས་རྣམ་པར་དག་པ་ཉིད་དུ་གྱུར་པས། སེམས་ཅན་གྱི་སེམས་ཀྱི་རང་བཞིན་ལས་་
377



ཁྱད་པར་དུ་བྱུང་བ་ཐོབ་པ་ནི་འགའ་ཡང་མེད་ཀྱི། སེམས་ཀྱི་རང་བཞིན་ཇི་ལྟ་བ་ཡིན་པ་དེ་ལྟ་བ་ཉིད་དུ་གྱུར་པར་ཟད་
དོ། །ཞེས་འདོད་དོ། །ཁ་ཅིག་ན་རེ། སངས་རྒྱས་ཀྱིས་ནི་ཆོས་གསུམ་ཡིན་ཏེ། འདི་ལྟར་ཆོས་ཀྱི་དབྱིངས་རྣམ་པར་དག་པ་
དང་། རྣམ་པར་མི་རྟོག་པའི་ཡེ་ཤེས་དང་། དག་པ་འཇིག་རྟེན་པའི་ཡེ་ཤེས་སོ། །འདི་གསུམ་ཡང་ཆོས་དང་ཆོས་ཅན་གྱི་
མཚན་ཉིད་དུ་དུས་གཅིག་ཏུ་གནས་ཏེ། སངས་རྒྱས་ལ་མཉམ་པར་མ་བཞག་པའི་ཐུགས་ནི་མི་མངའ་སྟེ། རྟག་ཏུ་མཉམ་
པར་བཞག་བཞིན་དུ། དག་པ་འཇིག་རྟེན་པའི་ཡེ་ཤེས་འདི་ཡང་སྒྲིབ་པ་མེད་པར་འབྱུང་སྟེ། འདི་ནི་བདག་དང་གཞན་
གྱི་དོན་ཡོངས་སུ་བྱེད་པའི་མཚན་ཉིད་ཡིན་པས་ཡོད་དགོས་སོ། །སྐུ་དང་བདེ་བ་ཉམས་སུ་མྱོང་བའི་ཚོར་བ་ལ་སོགས་
པ་ནི་མི་མངའ་སྟེ། དེ་བཞིན་གཤེགས་པ་ལ་བསོད་ནམས་ཀྱིས་བསྒྲུབ་པའི་རྣམ་པར་སྨིན་པའི་སྐུ་དང་། ལོངས་སྤྱོད་ཀྱི་
ཚོར་བ་མངའ་ན། སངས་རྒྱས་རྣམས་ལུས་དང་གནས་དང་ལོངས་སྤྱོད་ཅན་དུ་འགྱུར་བས་འདི་དག་ནི་མི་མངའོ། །ཞེས་
ཟེར་རོ། །ཁ་ཅིག་ན་རེ། སངས་རྒྱས་རྣམས་ལ་གཟུགས་ཀྱི་སྐུའི་བཀོད་པ་ནི་མི་མངའ་སྟེ། འོན་ཀྱང་ཉིད་རྫོགས་པར་་་་་
ལོངས་སྤྱོད་པ་ཞེས་བྱ་བ། ཡེ་ཤེས་ཀྱི་བདེ་བ་ཆེན་པོ་ཟག་པ་མེད་པ་ཉམས་སུ་བསྟར་བ་ནི་ཡོད་དེ། དེ་ལྟར་ན་སངས་་་་་
རྒྱས་རྣམས་ནི། ཆོས་ཀྱི་དབྱིངས་རྣམ་པར་དག་པ་དང་། རྣམ་པར་མི་རྟོག་པའི་ཡེ་ཤེས་དང་། དགུ་པ་འཇིག་རྟེན་པའི་་
ཡེ་ཤེས་དང་། འདུས་མ་བྱས་ཞི་བ་ཐུགས་བསྐྱེད་པ་ནས་བཟུང་སྟེ་བསོད་ནམས་དང་ཡེ་ཤེས་ཀྱི་ཚོགས་ཚད་མེད་པ་་་་
བསགས་ཤིང་བསྒྲིབས་པའི་ཚོགས་མ་ལུས་པ་ཟད་པར་མཛད་པས། དེའི་དབང་གིས་ཡོངས་སུ་དག་པའི་ཞི་སུམ་དགེ་་་
བའི་རྩ་བ་ཚད་མེད་པས་བསྒྲུབས་པའི་རྣམ་པར་སྨིན་པའི་སྐུ་བཟང་པོ་དཔེ་མེད་པ་མངོན་པར་གྲུབ་སྟེ། རྟག་ཏུ་སེམས་
ཅན་ལ་ཕན་བཏགས་པའི་སྦྱོར་བ་ལས་བྱུང་ཞིང་། གདུལ་བྱ་ཐམས་ཅད་ལ་ཇི་ལྟར་འཚམས་པ་བཞིན་དུ་ཕན་འདོགས་
པའི་བདག་ཉིད་ཀྱི་སྐུ་གྲུབ་པས། བསོད་ནམས་ཀྱི་སྐུ་ཞེས་བྱ་སྟེ། གཟུགས་ཀྱི་སྐུ་འདི་ལྟ་བུ་ཡང་སངས་རྒྱས་རྣམས་ལ་་་་
མངའ་བ་ཡིན་ལ། སྐུ་དེས་ཀྱང་ཏིང་ངེ་འཛིན་གྱི་ཡེ་ཤེས་བདག་ཉིད་ལ། དམིགས་པའི་བདེ་བ་ཆེན་པོ་ཉམས་སུ་བསྟན་
པ་ཡིན་ཏེ། སྐུ་དེའི་ཉམས་སུ་བསྟར་བའི་བདེ་བ་དེ་ལ་སྐད་ཅིག་སྐད་ཅིག་མ་གཞན་གྱི་བར་སྐབས་མེད་དོ། །དེས་ན་་་་་
སངས་རྒྱས་རྣམས་ནི་ཆོས་ཀྱི་དབྱིངས་རྣམ་པར་དག་པ་དང་། རྣམ་པར་མི་རྟོག་པའི་ཡེ་ཤེས་དང་། དག་པ་འཛིན་པའི་
ཡེ་ཤེས་དང་། བསོད་ནམས་ཀྱི་ཚོགས་ཚད་མེད་པ་ལས་བསྒྲུབས་པའི་གཟུགས་ཀྱི་སྐུ་དང་། འདུས་མ་བྱས་གཟིགས་པའི་
བདེ་བ་དང་། བསོད་ནམས་དང་ཡེ་ཤེས་ཀྱི་དབང་ལས་གྱུར་པའི་སྐུ་ཡི་བདེ་བ་རྣམས་དང་ལྡན་ཏེ། བདེ་བའི་ཆོས་དྲུག་
དང་ལྡན་ནོ། །ལྷ་མོའི་འཁོར་ལ་ལོངས་སྤྱོད་བདེ་བ་ནི་སྨད་པའི་གནས་ཡིན་པས་དེ་མི་མངའོ། །ཞེས་ཟེར་རོ། །ཁ་ཅིག་ན་
རེ། སངས་རྒྱས་རྣམས་ནི། ཉེས་པའི་སྐྱོན་ཐམས་ཅད་ནི་ས་བོན་དང་བཅས་ནས་ཡོངས་སུ་དག་པ་ཡིན་ལ། ལེགས་པའི་
ཡོན་ཏན་ནི་ཐུན་མོང་དང་ཐུན་མོང་མ་ཡིན་པའི་ཡོན་ཏན་དུ་གཏོགས་པ་ཐམས་ཅད་ཇི་ལྟར་ཚོགས་བསགས་པ་དེ་ལྟ་
དེ་ལྟར་དོན་མེད་པར་འགའ་ཡང་མ་གྱུར་ཅིང་རྫོགས་ཤིང་མཐར་ཕྱིན་པར་ཡང་འགའ་ཡང་མ་གྱུར་ཏེ། ཡོན་ཏན་་་་
ཐམས་ཅད་ཀྱི་འབྲས་བུའི་ངོ་བོར་བཞུགས་ལ། དེ་ལ་བར་ཆད་དང་གཞན་དུ་འགྱུར་བ་ཡང་དུས་ཐམས་ཅད་དུ་མི་་་་་
མངའ་སྟེ། དེ་ལྟར་ན་སངས་རྒྱས་ཀྱི་ཆོས་ནི། ཆོས་ཀྱི་དབྱིངས་རྣམ་པར་དག་པ་དང་། རྣམ་པར་མི་རྟོག་པའི་ཡེ་ཤེས་་་་
378



དང་། དག་པ་འཇིག་རྟེན་པའི་ཡེ་ཤེས་དང་། བསོད་ནམས་དང་ཡེ་ཤེས་ཀྱི་ཚོགས་མཐའ་ཡས་པ་བསགས་པའི་རྣམ་་་་་
པར་སྨིན་པའི་སྐུ་ལོངས་སྤྱོད་རྫོགས་པའི་སྐུ་ཆེན་པོ་བཅོམ་ལྡན་འདས་རྡོ་རྗེ་འཆང་ཆེན་པོ་དང་། ཞིང་བཀོད་པ་ཕུན་
སུམ་ཚོགས་པ་ཡོངས་སུ་དག་པའི་ཞིང་ཁམས་ཁྱད་པར་ཅན་དག་ན། ལོངས་སྤྱོད་ཕུན་སུམ་ཚོགས་པ་མདོ་སྡེ་དག་ལས་
གྲགས་པའི་སངས་རྒྱས་ཀྱི་ཞིང་བཀོད་པ་ཕུན་སུམ་ཚོགས་པ་ཐུན་མོང་དུ་གྲགས་པ་རྣམས་དང་། ཐུན་མོང་མ་ཡིན་པ་་་
འདོད་པའི་ཡོན་ཏན་ལ་ཤིན་ཏུ་ལོངས་སྤྱོད་པའི་བདེ་བ་ཁྱད་པར་ཅན་དང་ལྡན་ཏེ། འདི་ལྟར་ཡེ་ཤེས་ཀྱི་ལྷ་མོའི་ཚོགས་
དཔག་ཏུ་མེད་པའི་དཀྱིལ་འཁོར་ན་གཉིས་སུ་མེད་པར་སྦྱོར་བའི་རོལ་པའི་བདེ་བ་ཆེན་པོ་མཐར་ཐུག་པར་མི་འགྱུར་་
བ་དང་ཡང་ལྡན་ཞིང་། གཟུགས་དང་སྒྲ་ལ་སོགས་པའི་བདེ་བ་ཐམས་ཅད་ཀྱང་ཉམས་སུ་བསྟར་བས། ཕྱི་རོལ་གྱི་་་་་
འདོད་པ་སྤྱད་པ་ལས་བྱུང་བའི་བདེ་བ་དང་། དགེ་བའི་རྩ་བའི་རྣམ་པར་སྨིན་པའི་སྐུ་གྲུབ་པས། རང་བཞིན་གྱི་སྐུའི་ས་
བདེ་བ་དང་། འདུས་མ་བྱས་པའི་ཆོས་ཉིད་ཞི་བ་གཟིགས་པས། ཐུགས་ཀྱི་བདེ་བ་དང་ལྡན་ཏེ། དེས་ན་བདེ་བ་གསུམ་་
དང་བཞིས་ཀྱང་ཁྱད་པར་དུ་གྱུར་པའི་བདག་ཉིད་ཅན་ཡིན་ནོ། །ཞེས་ཀྱང་ཟེར་རོ། །དེ་དག་ནི་གཞུང་སོ་སོར་བཀོད་པ་
ཙམ་སྨོས་པ་ཡིན་ནོ། །ད་ནི་དེ་དག་གི་བརྒལ་བ་དང་ལན་རྣམས་བརྗོད་པར་བྱ་སྟེ། དེ་ལ་དང་པོ་སངས་རྒྱས་ཀྱི་ས་ལ་་་
རྣམ་པར་མི་རྟོག་པའི་ཡེ་ཤེས་ཙམ་ཡང་མི་འདོད་པའི་གཞུང་ལ། རྣམ་པར་མི་རྟོག་པའི་ཡེ་ཤེས་ཙམ་འདོད་པ་ལ་སོགས་
པ་གཞུང་ལྷག་མ་འཛིན་པ་རྣམས་ཀྱི་ཐུན་མོང་དུ་བརྒལ་བ། གལ་ཏེ་ཁྱོད་འདོད་པ་ལྟར་སངས་རྒྱས་རྣམས་ལ་རྣམ་པར་
མི་རྟོག་པའི་ཡེ་ཤེས་ཙམ་ཡང་མི་མངའ་སྟེ། ཆོས་ཀྱི་དབྱིངས་རྣམ་པར་དག་པ་ཙམ་ལ་གདགས་སོ་ཞེས་ཟེར་ན། ཉེས་་་
པའི་སྐྱོན་མང་དུ་འབྱུང་སྟེ། མདོར་བསྡུ་ན་རྒྱལ་བའི་བཀའ་མཐའ་དག་དང་། སྔོན་གྱི་མཁན་པོ་རྣམས་ཀྱིས་བཤད་པའི་
གཞུང་གི་ཚོགས་ཀུན་ལས། སྐུ་དང་ཡེ་ཤེས་ཀྱི་ཁྱད་པར་དང་། ཐུགས་རྗེ་ཆེན་པོ་འབྱུང་བའི་ཚུལ་མཐའ་ཡས་པ་་་་
གསུངས་པས། དེ་ལྟ་ན་ཁྱོད་ཀྱི་རྒྱལ་བའི་གཞུང་ཐམས་ཅད་ལ་མངོན་དུ་སྐུར་པ་བཏབ་པའི་ཕྱིར། ཁྱེད་དཀོན་མཆོག་་་
གཉིས་པ་ཞིག་ཡིན་པར་ཁས་ལོངས་ཤིག །གཞན་ཡང་རིགས་དང་དགེ་བའི་གཤེས་གཉེན་གྱི་སྟོབས་ལ་བརྟེན་ཏེ་བྱང་་་་
ཆུབ་ཏུ་སེམས་བསྐྱེད་ནས། བསོད་ནམས་དང་ཡེ་ཤེས་ཀྱི་ཚོགས་ཚད་མེད་པ་བསགས་པའི་འབད་པ་ཐམས་ཅད་ཆུད་་་་
གསན་ཏེ། འགྲོ་བའི་དོན་དུ་ཆེ་བའི་ཡོན་ཏན་འབྱུང་བའི་འབྲས་བུའི་ངོ་བོ་ཡང་མེད། དེའི་རྒྱུ་ཡང་མེད། རྐྱེན་ཡང་མེད།
རྟེན་ཡང་མེད་པས་མཐའ་ཆད་པར་སྨྲ་བ་ཉིད་དུའང་འགྱུར་རོ། །གཞན་ཡང་མྱ་ངན་ལས་འདས་པ་མི་ཤི་བ་ལྟ་བུར་་་་
སྨྲས་ཏེ། ཉན་ཐོས་ཞི་བ་ཕྱོགས་གཅིག་པ་དང་མཐུན་པར་གྱུར་ནས། ཐེག་པ་ཆེན་པོ་དོན་མེད་པར་འགྱུར་རོ། །དེ་ལྟར་
ཉེས་པ་ཆེན་པོ་འདི་རྣམས་སྣང་བའི་ཕྱིར། ཁྱོད་ཀྱི་གཞུང་འདི་ཐོངས་ཤིག །དེ་ལ་སླར་སྨྲས་པ། ཁྱོད་ཀྱིས་བརྒལ་བའི་་་
ཉེས་སྐྱོན་གསུམ་པོ་དེ་དག་པའི་གྲུབ་མཐའ་འདི་ལ་མེད་དོ། །དེ་ལ་དང་པོ་ཉིད་དུ་བཀའི་གཞུང་དང་འགལ་ལོ། །ཞེས་་
ཟེར་ཡང་། དེ་ལྟར་མ་ཡིན་ཏེ་ངེས་པའི་གཞུང་ཟབ་མོ་མཐའ་དག་ལས་གཞུང་འདི་ཉིད་གཙོར་བསྒྲུབས་ཏེ། འདི་ལྟར་་
རྡོ་རྗེ་གཅོད་པ་ལས། གང་གིས་ང་ལ་གཟུགས་སུ་མཐོང་། །གང་གིས་ང་ལ་སྒྲར་ཤེས་པ། །ལོག་པར་སྤང་བར་ཞུགས་པ་སྟེ། ། །
སྐྱེ་བོ་དེ་དག་ང་མི་མཐོང་། །འདྲེན་པ་རྣམས་ནི་ཆོས་ཀྱི་སྐུ། །ཆོས་ཉིད་དུ་ནི་སངས་རྒྱས་བལྟ། །ཞེས་གསུངས་ཏེ། སངས་
379



རྒྱས་ནི་ཆོས་ཉིད་ལ་བྱ་བར་གསུངས་ཀྱི། གཟུགས་དང་སྒྲའི་ཚུལ་གྱིས་སངས་རྒྱས་སུ་འཛིན་པ་ནི་སངས་རྒྱས་ཉིད་སྤོང་
བར་བཤད་དོ། །དཀོན་མཆོག་བརྩེགས་པ་ལས་ཀྱང་། སངས་རྒྱས་གཟུགས་སུ་མི་བལྟ་མཚན་དང་ནི། །རིགས་དང་རྒྱུད་
དུ་མི་བརྟག་སྒྲ་དང་ནི། །འཆད་པར་འགྱུར་བ་མ་ཡིན་སེམས་དང་ནི། །རྣམ་ཤེས་ཡིད་ཀྱིས་རབ་ཏུ་ཕྱེ་མ་ཡིན། །ཆོས་ཉིད་
གང་ཡིན་དེ་ནི་བཅོམ་ལྡན་འདས། །ཞེས་གསུངས་ཏེ། ཚུལ་འདིས་ཀྱང་ལུས་དང་ངག་དང་ཡིད་ཀྱིས་ཕྱེ་སྟེ། སངས་རྒྱས་
སུ་མ་བཞག་གི །ཆོས་ཉིད་གང་ཡིན་པ་སངས་རྒྱས་སུ་བཞག་གོ །ཡེ་ཤེས་ནི་ཡིད་ཀྱིས་ཕྱེ་བ་ཡིན་ཏེ། མ་ན་ཞེས་བྱ་བ་སྐད་
ཀྱི་བྱིངས་ལས། མངོན་པར་རྟོགས་པ་དང་ཤེས་པའོ། །ཞེས་བཤད་དོ། །དེ་བཞིན་གཤེགས་པའི་ཡུལ་ལ་འཇུག་པ་ཡེ་ཤེས་
སྣང་བརྒྱན་གྱི་མདོ་ལས། རྟག་ཏུ་སྐྱེ་མེད་ཆོས་ནི་དེ་བཞིན་གཤེགས། ཆོས་རྣམས་ཐམས་ཅད་བདེ་བར་གཤེགས་དང་་་་
འདྲ། །བྱིས་པའི་བློ་ཅན་མཚན་མར་འཛིན་པ་དག །འཇིག་རྟེན་དག་ན་མེད་པའི་ཆོས་ལ་སྤྱོད། །ཅེས་གསུངས་ཏེ། རྟག་
ཏུ་སྐྱེ་བ་མེད་པའི་ཆོས་ཉིད་དེ་བཞིན་གཤེགས་པ་ཡིན་པས། ཆོས་ཐམས་ཅད་ཀྱང་སྐྱེ་བ་མེད་པ་ཡིན་པས། དེས་ན་དེ་་་
དང་འདྲའོ། །འོ་ན་འཇིག་རྟེན་པ་ལ་སྐྱེ་འགག་ཏུ་སྣང་བ་ཅི་ཞེ་ན། དེ་ནི་མེད་པའི་ཆོས་ལ་སྤྱོད་པ་སྟེ། སྨིག་རྒྱུའི་ཆུ་བོ་་་་
དང་འདྲའོ། །དེ་ལ་སོགས་པ་ལུང་ཟབ་མོ་རྣམས་ལས་ཀྱང་སངས་རྒྱས་ཀྱི་དངོས་པོ་ནི། ཆོས་ཀྱི་དབྱིངས་རྣམ་པར་དག་
པ་ཡིན་པར་གསུངས་སོ། །སྔོན་གྱི་མཁན་པོ་རྣམས་ཀྱི་མན་ངག་ལས་དེ་བཞིན་དུ་འབྱུང་སྟེ། རྣམ་པར་མི་རྟོག་པའི་ཡེ་་་
ཤེས་དང་། དག་པ་འཇིག་རྟེན་པ་དང་། སངས་རྒྱས་ཀྱི་རྫུ་འཕྲུལ་ཐམས་ཅད་འཁྲུལ་པའི་ངོ་གང་ལ་སྣང་བ་ཙམ་ཡིན་ཏེ།
དེ་ལྟར་མ་གྲུབ་པར་འབྱུང་ལ། སློབ་དཔོན་འཇམ་དཔལ་བཤེས་གཉེན་དང་། དབུ་མའི་སེང་གེ་ལ་སོགས་པ་གཞུང་འདི་
ལྟ་བུ་འཛིན་པའང་རིམ་གྱིས་བྱུང་སྟེ། དེ་བས་ན་གཞུང་འདི་ནི་ལམ་པོ་ཆེའི་སྲོལ་བཏོད་པ་ཉིད་དུ་འཇུག་པ་ཡིན་པས།
འདི་སྐད་དུ་རྒྱལ་བའི་བཀའ་དང་། སྔོན་གྱི་མཁན་པོའི་གཞུང་ལ་སྐུར་བ་ཡིན་པའི་ཕྱིར་ཁྱོད་དཀོན་མཆོག་གཉིས་པ་་་
ཡིན་པར་ཁས་ལེན་པ་ཡིན་ཞེས་མ་ཟེར་ཞིག །ཁོ་བོ་ཅག་ནི་བསྟན་པའི་སྙིང་པོ་ཉིད་ཀྱི་གཞུང་སྒྲུབ་པ་ཡིན་ནོ། །གཞན་་
ཡང་འདི་སྐད་དུ། འགྲོ་བའི་དོན་དུ་འགྱུར་བའི་སྐུ་དང་ཡེ་ཤེས་ཀྱི་ཆེ་བ་དང་། ཐུགས་རྗེའི་འཕྲུལ་པ་དག་དེའི་བདག་་་
ཉིད་ཀྱང་མེད། རྒྱུ་དང་རྐྱེན་ཡང་མེད། རྟེན་ཡང་མེད་པས། ཚོགས་བསགས་པ་ཆུད་ཟོས་ཏེ། མཐར་ཆད་པར་སྨྲ་བར་་་་
འགྱུར་ཏེ། ཞེས་མ་ཟེར་ཅིག །དེ་ལ་ཉེས་པ་འདི་མེད་དེ་ཆད་པར་ལྟ་བ་ཞེས་བྱ་བ་ནི། ཐེངས་གཅིག་ཡོད་ལ། དེ་ནི་དེའི་
རྒྱུན་མེད་པར་འདོད་པ་ལ་བྱ་སྟེ། འདི་ལྟ་བུ་ནི་ཁོ་བོ་ཅག་མི་འདོད་དེ། དེ་ཡང་བདེན་པ་གཉིས་ཀྱི་ཚུལ་ལས་དོན་དམ་
པའི་ཚུལ་ལ་ནི ཚོགས་བསགས་པའམ། སྒྲིབ་པ་སྤངས་པའམ། སངས་རྒྱས་ཉིད་ཐོབ་པར་གྱུར་པའམ། སེམས་ཅན་སྒྲིབ་
པ་དང་ལྡན་པ་ཞེས་བྱ་བ་གང་ཡང་དམིགས་སུ་མེད་དེ། བདག་ཉིད་ཐོབ་པ་མེད་ཅིང་གནས་པ་དང་གཞན་དུ་འགྱུར་བ་
མེད་པ་ལ། ་ཆད་པ་དང་དྲག་པའི་ཐ་སྙད་ཇི་ལྟར། ཀུན་རྫོབ་འཁྲུལ་པ་ལ་སྣང་བའི་ཚུལ་ལ་ནི་སེམས་ཅན་གྱི་དོན་མཛད་
པའི་སྐུ་དང་ཡེ་ཤེས་ཀྱི་བྱེ་བྲག་ཡོན་ཏན་གྱི་ཆོས་རྒྱ་མཚོ་སྙེད་ཀྱི་བདག་ཉིད་ཀྱང་ཡོད། དེའི་རྒྱུ་ཡང་ཡོད། རྐྱེན་ཡང་ཡོད་
ཀྱི། རྟེན་མི་དགོས་སོ། །དེ་ལ་ཡོན་ཏན་རྒྱ་མཚོ་འབྱུང་བའི་རྐྱེན་ནི་རྣམ་པ་གཉིས་ཏེ། དང་པོ་རིགས་དང་བཤེས་གཉེན་་
གྱི་སྟོབས་ཀྱི་སེམས་བསྐྱེད་པ་ནས་བཟུང་སྟེ། མངོན་པར་རྫོགས་པར་སངས་རྒྱས་ཀྱི་བར་དུ། དགེ་བའི་རྩ་བ་ཚད་མེད་་
380



པ་བསགས་ཤིང་། ཡོངས་སུ་མ་ཆད་པའི་སྙིང་པོ་ཆེན་པོ་བསྐྱེད་པ་དང་། ཡོངས་སུ་མ་ཆད་པའི་སྨོན་ལམ་ཆེན་པོ་ལྷུན་་
གྱིས་གྲུབ་པའི་ཤུགས་ལས། གདུལ་བྱའི་རྒྱུད་ལ་རང་དང་འཚམས་པའི་ཡོན་ཏན་སྣང་བར་འགྱུར་རོ། །གཞན་ཡང་བག་
ཆགས་ཀྱི་མཚམས་སྤྱོར་བ་མ་ལུས་པར་ཡོངས་སུ་ཟད་པས་ཆོས་ཀྱི་དབྱིངས་མ་ལུས་པར་ཡོངས་སུ་དག་པར་གྱུར་པའི་
དབང་ལས་ཀྱང་འབྱུང་སྟེ། རྫས་དང་ཞིང་དག་པའི་དབང་ལས་གཟུགས་བརྙན་འབྱུང་བ་ལྟ་བུའོ། །འདི་གཉིས་ནི་་་་
བདག་པོའི་རྐྱེན་ཡིན་ནོ། །གདུལ་བྱའི་རྒྱུད་ལ་འཁྲུལ་པ་མ་ཟད་པ་དང་དཀར་པོའི་བག་ཆགས་དང་ལྡན་པ་ནི། རྒྱུའི་་་
རྐྱེན་ཡིན་ཏེ། འདི་ལྟར་ཡོན་ཏན་འབྱུང་བའི་རྒྱུ་ན་འཁྲུལ་པའི་བག་ཆགས་ཡོད་པ་ཡིན་ལ། ཡོན་ཏན་དུ་སྣང་བའི་རྒྱུ་ནི་
དཀར་པོའི་བག་ཆགས་ཡིན་ནོ། །རྟེན་ནི་འདི་ལ་དགོས་པ་མེད་དེ། དཔེར་ན་དྲང་སྲོང་དག་གིས་སྨོན་ལམ་འགྲུབ་པར་
གྱུར་པ་ན། དུས་ཕྱིས་དགེ་བའམ་མི་དགེ་བ་གང་ཞིག་ཀྱང་རུང་སྟེ། འདི་ལྟ་བུ་ཞིག་ས་ཕྱོགས་འདིར་འབྱུང་བར་གྱུར་་་་
ཅིག །ཅེས་སྨོན་ལམ་གདབ་སྟེ། དྲང་སྲོང་ཤི་ནས་དུས་ཕྱིས་དགེ་ཤིས་ལ་སོགས་པ་འབྱུང་བར་གྱུར་པ་ན། རྟེན་ནུས་པ་་་
ཅན་གྱི་དྲང་སྲོང་ཡང་མི་དགོས་ལ། ནུས་པ་བསྒོ་བར་བྱ་བའི་རྟེན་གཞན་ཡང་མེད་པར་ས་ཕྱོགས་དེར་ནུས་མཐུ་འབྱུང་
བར་འགྱུར་རོ། །ཁ་ཅིག་ཏུ་ཡོན་ཏན་གྱི་རྟེན་མེད་ཀྱང་། ཡོན་ཏན་གཞན་ལ་བསྒོས་པའི་རྟེན་གྱི་རྒྱུན་ལ་བརྟེན་ནས།
དུས་གཞན་ན་འབྲས་བུ་འབྱུང་བར་འགྱུར་བ་ཡོད་དེ། དཔེར་ན་ནམ་མཁའ་ལྡིང་གི་སྔགས་གྲུབ་པས། ཕྱག་ཤིང་ལ་་་་་
སྔགས་ཀྱིས་བཏབ་སྟེ་བཞག་ནས། ་སྔགས་མཁན་ཤི་ནས་ལོ་བརྒྱ་སྟོང་ལོན་པ་ན། དུག་གིས་ཟིན་པ་རྣམས་ལ་ཕྱག་ཤིང་་་
དེས་བྱབས་ན། དུག་ནད་སོས་པར་འགྱུར་བ་ཡོད་དོ། །དེ་བཞིན་དུ་སངས་རྒྱས་རྣམས་ཀྱི་བྱང་ཆུབ་ཀྱི་སྤྱོད་པ་སྒྲུབས་་་་
དུས་ན། ཐུགས་རྗེ་དང་སྨོན་ལམ་ཡོངས་སུ་བཏབ་པས། ཡོངས་སུ་སྒྲུབ་པར་འགྱུར་ཏེ། མངོན་པར་རྫོགས་པར་སངས་་་
རྒྱས་ནས་ཀུན་རྫོབ་ཀྱི་ཆོས་མ་ལུས་པ་ཟད་པར་གྱུར་ཀྱང་། གདུལ་བྱ་དུས་ལ་བབ་པའི་ཚེ་ཡོན་ཏན་གྱི་ཆོས་སྣང་བར་་་་
འགྱུར་བ་ན། ཡོན་ཏན་ཅན་གྱི་རྟེན་རྣམ་པར་མི་རྟོག་པའི་ཡེ་ཤེས་ལ་སོགས་མེད་པ་ཀྱང་གདུལ་བྱ་རྣམས་ཀྱི་ངོག་ལ།
རྒྱལ་བ་རྣམས་ཀྱི་སྐུ་ལོངས་སྤྱོད་རྫོགས་པ་དང་། སྤྲུལ་པའི་ཚུལ་ཅན། རྣམ་པར་མི་རྟོག་པ་དང་། དག་པ་འཇིག་རྟེན་་་་་
པའི་ཡེ་ཤེས་ཀྱི་མཚན་ཉིད་ཀྱི་ཐུགས་རྗེ་དང་ལྡན་པ། དག་པ་དང་མ་དག་པའི་ཞིང་རྣམས་སུ་སྣང་བར་འགྱུར་ཏེ། འདི་
ལྟ་བུ་ནི་ཡོན་ཏན་ཅན་གྱི་རྟེན་མེད་པར་སྣང་བ་ཞེས་བྱའོ། །གཞན་ཡང་གཞན་གྱི་རྟེན་ལ་བགོས་ནས་སྣང་བ་ནི། སངས་
རྒྱས་འཇིག་རྟེན་དུ་འབྱུང་བའི་སྣང་བ་དེ་ལ་བརྟེན་ནས། དེའི་དམ་ཚིག་དང་ཆོས་ལ་སོགས་པའི་ཕྱག་རྒྱ་རྣམས་བྱིན་་་
གྱིས་བརླབས་ཏེ། འཇིག་རྟེན་དུ་བཞག་ནས་སངས་རྒྱས་མྱ་ངན་ལས་འདས་པའི་ཚུལ་བསྟན་ཀྱང་། དུས་ཕྱིས་ཕྱག་རྒྱ་་་
དེས་སེམས་ཅན་གྱི་དོན་བྱེད་པ་སངས་རྒྱས་ཉིད་དང་འདྲ་བར་འགྱུར་ཏེ། འདི་སྐད་དུ། ཇི་ལྟར་སེམས་ཅན་འདུལ་གྱུར་
པ། །དེ་ལྟར་དངོས་གྲུབ་སྣ་ཚོགས་བསྟན། །དེ་ལ་ཐབས་ནི་ཕྱག་རྒྱ་སྟེ། །ཇི་ལྟར་ཕྱག་རྒྱས་འགྲུབ་འགྱུར་བ། །དེ་ལྟར་བྱང་
ཆུབ་སྤྱོད་ལ་སོགས། །ཐབས་ཀུན་ཆོ་གའི་རིམ་པ་ཡིས། །སངས་རྒྱས་སེམས་ཅན་དོན་མི་འགྲུབ། །ཅེས་གསུངས་པ་ལྟ་བུའོ། ། །
དེ་ལྟ་བས་ན་སངས་རྒྱས་ཀྱི་ཆེ་བའི་ཡོན་ཏན་ཐམས་ཅད་རྒྱུ་རྐྱེན་འགྲོས་བུའི་ཚུལ་དུ་སྣང་བ་གྲུབ་པས། ཀུན་རྫོབ་ཀྱི་་་
ཚུལ་བྱས་པ་དོན་མེད་པ་ཡང་མ་ཡིན་ལ། ཆད་པར་སྨྲ་བ་རྣམས་དང་མཐུན་པ་མ་ཡིན་ནོ། །གཞན་ཡང་ཚུལ་འདི་ཉིད་་
381



ཀྱིས་ཉན་ཐོས་ཞི་བ་ཕྱོགས་གཅིག་པའི་མྱ་ངན་ལས་འདས་དང་ཁྱད་པར་མེད་པ་ཡང་མ་ཡིན་ཏེ། བདག་གི་དོན་དུ་བག་
ལ་ཉལ་ཐམས་ཅད་ཡོངས་སུ་ཟད་པར་གྱུར་པས། ཆོས་ཀྱི་དབྱིངས་རྣམ་པར་དག་པ་ཉིད་དུ་གྱུར་པ་དང་། གཞན་གྱི་་་
དོན་དུ་དགེ་བའི་རྩ་བ་ཐམས་ཅད་ཀྱང་སེམས་ཅད་གྱི་དོན་བྱེད་པའི་རྐྱེན་ཉིད་དུ་འགྱུར་བ་དང་། ཆོས་ཀྱི་དབྱིངས་རྣམ་
པར་དག་པའི་དབང་ལས་ཀྱང་། གཞན་ལ་སྣང་བ་རྐྱེན་དུ་འགྱུར་བས། གཞན་གྱི་དོན་ཕུན་སུམ་ཚོགས་པ་དང་ལྡན་་་་་
པར་སྤྱིར་ཁྱད་པར་མེད་པ་ནི་མ་ཡིན་ནོ། །ཉན་ཐོས་རྣམས་ཀྱིས་འདུས་མ་བྱས་ཅུང་ཟད་ཐོབ་པ་དང་། དེ་ནི་གཤེགས་
པས་ཡོངས་སུ་དག་པར་ཐོབ་པའི་ཁྱད་པར་ཡོད་མོད་ཀྱི། འོན་ཀྱང་མྱ་ངན་ལས་འདས་པ་ཞེས་བྱ་བ། འདུས་མ་བྱས་པ་
ཉིད་ལ་བྱ་བར་ནི་ཁྱད་པར་མེད་དེ། འདི་ལྟར་འདུས་མ་བྱས་ཀྱིས་ཕྱེ་བ་ནི་འཕགས་པའི་གང་ཟག་གོ །ཞེས་གསུངས་པ་
ལྟ་བུའོ། །དེ་ལྟར་ཁྱེད་ཀྱིས་སྐྱོན་བརྗོད་པ་དེ་དག་ཐམས་ཅད་ནི། ཁོ་བོ་ཅག་གི་གཞུང་ལ་མེད་ཀྱི་དེ་སྐད་མ་ཟེར་ཅིག །ད་
ནི་ཁོ་ཅག་གིས་ཁྱེད་ཅག་གི་གཞུང་ལ་བརྒལ་བར་བྱ་ཡིས་རིགས་པར་ལེན་ཐོབ་ཅིག །དེ་ལ་དང་པོ་ཉིད་དུ་རྣམ་པར་མི་
རྟོག་པའི་ཡེ་ཤེས་ཙམ་འདོད་པ་ལ་དྲི་བར་བྱ་སྟེ། འདི་ལྟར་རྣམ་པར་མི་རྟོག་པའི་ཡེ་ཤེས་བྱ་བ་འདི། གདུལ་བྱ་རྣམས་
ཀྱི་རྒྱུད་ལ་སངས་རྒྱས་རྣམས་ཡེ་ཤེས་ཆེན་པོ་དང་ལྡན་པར་སྣང་བ་ཙམ་མ་གཏོགས་པར། སངས་རྒྱས་ཉིད་ཀྱི་རྒྱུད་ཀྱི་ས་
དབང་ལ་ཤེས་པ་རང་རིག་པ་བཟུང་འཛིན་དུ་སྣང་བ་དང་བྲལ་བ། སྐད་ཅིག་མ་རྒྱུན་ཆགས་ཀྱིས་སྐྱེ་བའི་མཚན་ཉིད་་་་
ཅན་ཡོད་པར་འདོད་ན་ཡེ་ཤེས་རིགས་པས་གཞིག་ཏུ་རུང་སྟེ་ཡོད་པར་འདོད་དམ། འོན་ཏེ་གཉེན་པོས་གཞིག་ཏུ་མི་
རུང་སྟེ་ཡོད་པར་འདོད། འོན་ཏེ་དེ་དག་གང་ཡང་རུང་བས་གཞིག་ཏུ་རུང་བ་ཡིན་ཡང་། སངས་རྒྱས་རྣམས་ཆོས་ལ་་་་
མངའ་བརྙེས་པ་ཡིན་པས་དགོས་པ་ཞིག་ཡོད་པའི་ཕྱིར་འདི་ཙམ་མ་སྤང་བར་བཞག །འོན་ཏེ་དེ་དག་མ་ཡིན་པར་འདི་
ཙམ་མངའ་བར་རིགས་པས་གྲུབ་ཅེས་བརྟག་གྲང་ན། དེ་ལ་དེར་ཞག་དང་པོར་བློས་གཞིག་ཏུ་མི་རུང་བ་ནི་མེད་དེ།
རྣམ་པར་སྤྱོད་པའི་འདོད་པ་ནི་དབུ་མ་པས་སུན་ཕྱུང་ཟིན་པ་ཡིན་ལ། རང་གི་གཞུང་ལ་ནི་ཀུན་རྫོབ་ཙམ་ལ་བློས་་་་ཡ་
གཞིག་ཏུ་མི་རུང་བ་མི་སྲིད་དོ། །གཉེན་པོས་གཞིག་དུ་མི་རུང་བའང་མེད་དེ། འདི་སྐད་དུ་རྣམ་པར་མི་རྟོག་པའི་ཡེ་་་
ཤེས་ཉིད་སྒྲིབ་པ་སྤོང་བའི་གཉེན་པོ་ཡིན་པས་དེ་ཉིད་སྤང་བ་ལ་གཉེན་པོ་མེད་དོ་བྱ་ཡང་མི་རུང་སྟེ། མི་རྟོག་པ་ཞེས་བྱ་
བ་ནི་གཟུང་བ་དང་འཛིན་པའི་སྣང་བ་ལོག་པ་ལ་བྱ་བར་འདོད་ལ། དེ་ཡང་གཟུང་བ་དང་འཛིན་པའི་རྟོག་པ་མངོན་་
དུ་རྒྱུ་བ་ལོག་པ་ལ་ནི་བདེན་པ་མཐོང་ཞེས་འདོད་ལ། བག་ལ་ཉལ་མ་ལུས་པར་ཟད་པ་ལ་ནི་དེ་བཞིན་གཤེགས་པ་ཉིད་
ཀྱིས་འདོད་དེ། དེ་བས་ན་སྣང་བ་མངོན་དུ་རྒྱུ་དང་བག་ལ་ཉལ་རིམ་གྱིས་ལྡོག་པའི་ཤེས་པ་ཉིད་མི་མཐུན་པ་དང་་་་་་
གཉེན་པོ་སྦྱར་བར་ཟད་ཀྱི། རྟག་ཏུ་གཉེན་པོའི་ཆོས་འདི་འཛིན་པའི་ཤེས་པ་གང་ཡང་མེད་དོ། །དེ་བས་ན་བག་ལ་ཉལ་
མ་ལུས་པ་ཟད་ན། རང་རིག་པར་ཤེས་པ་སྐྱེ་བའི་རྒྱུ་མེད་པས། དེས་ན་རྒྱུ་མེད་ན་འབྲས་བུ་མི་སྐྱེ་བའི་ཚུལ་དེ་ཉིད་ལ་་་
གཉེན་པོས་བསལ་ཞེས་འདོགས་པར་ཟད་དོ། །གཞན་ཡང་འདི་སྐད་དུ། རྣམ་པར་མི་རྟོག་པའི་ཡེ་ཤེས་སྐྱེ་བའི་རྒྱུ་་་་
དགེ་བའི་རྩ་བ་ཚད་མེད་པ་བསགས་པ། བདག་པོ་ནི་དྲན་པ། ཡུལ་ནི་ཆོས་ཀྱི་དབྱིངས་མ་ནོར་བ་ལ་དམིགས་པ་ལས་་་་
སྐྱེའོ་ཞེས་བཤད་པ་གང་ཡིན་པ་དེ་ནི། འཁྲུལ་པའི་བག་ལ་ཉལ་མ་ཟད་གྱི་བར་དུ་དྲན་པ་ཡང་དག་བྱང་ཆུབ་ཀྱི་ཡན་་་་
382



ལག་གི་རྒྱུ་ལས། མཉམ་པར་གཞག་པའི་གནས་སྐབས་ན་གཟུང་བ་དང་འཛིན་པའི་མངོན་དུ་རྒྱུ་ནུས་པའི་གནས་སྐབས་
ཙམ་ལ་བཤད་པ་སྟེ། སངས་རྒྱས་ཀྱི་ས་ལ་འདི་ལྟར་བཤད་ན། དོན་མེད་པ་ཉིད་འགྱུར་རོ། །དེའི་ཕྱིར་འདི་ལ་རིགས་་་་
པའམ་གཉེན་པོས་གཞིག་ཏུ་མི་རུང་བ་མེད་དོ། །གལ་ཏེ་དགོས་པ་ཞིག་ཡོད་པའི་ཕྱིར་ཆོས་ལ་དབང་སྒྱུར་བའི་རྒྱལ་བ་་
རྣམས་ཀྱིས་གཞིག་ཏུ་རུང་ཡང་། འདི་སྒྱུ་མ་ཙམ་དུ་ཟད་པར་མ་མཛད་དོ་ཞེ་ན། འདི་ཟད་པར་མ་མཛད་པ་ལ་དོགས་་
པ་ཅི་ཞིག་ཡོད། བདག་གི་དོན་ལ་ནི་ཟག་པ་མེད་པའི་ཆས་སྤྲོས་པ་དང་བྲལ་བའི་ཆོས་ཉིད་བདེ་བ་ཆེན་པོ་ཡིན་ཏེ།
སྡུག་བསྔལ་གྱི་སྣང་བ་ལས་འདས་སོ། །ཞི་བ་ཡིན་ཏེ་མཚན་མ་མེད་པས་སོ། །རྟག་པ་ཡིན་ཏེ་འདུས་བྱས་ཀྱི་ཆོས་རབ་ཏུ་
ནུབ་པས་སོ། །དེ་བས་ན་འདི་ཙམ་ལ་བདག་གི་དོན་ཞེས་བྱ་སྟེ། བདེ་བའི་ཚོར་བའི། ཞི་བའི་རྣམ་པའི། རྟག་པའི་བདག་
ཉིད་ཡོད་པ་ཡོད་པ་ནི་མ་ཡིན་ནོ། །གཞན་གྱི་དོན་དུ་ནི་རྒྱུ་འདི་ལ་མ་བརྟེན་ཡང་སེམས་ཅན་ཐམས་ཅད་ཀྱི་སྐལ་པ་དང་
མོས་པ་ཇི་ལྟར་འཚམས་པ་བཞིན་དུ་ཡོན་ཏན་གྱི་ཆོས་བཀག་པ་མེད་པ་འབྱུང་བས་འདི་ལ་དོན་ཡོད་པ་མ་ཡིན་ནོ། །
གཞན་ཡང་འདི་སྐད་དུ། འདི་ནི་རིག་པའམ་གཉེན་པོས་གཞིག་ཏུ་མི་རུང་བའང་མེད་དེ། རྒྱལ་བ་རྣམས་ཀྱིས་འདི་ཙམ་
དགོས་པའི་ཕྱིར་ཆོས་ལ་དབང་བསྒྱུར་ཏེ་བཞག་པའང་མ་ཡིན་མོད་ཀྱི། ཀུན་རྫོབ་སྒྱུ་མའི་མཚན་ཉིད་ཙམ་དུ་ཡོད་པར་
རིགས་པས་གྲུབ་པ་འདི་ཙམ་ཡོད་པར་ཁས་བླང་དགོས་སོ་ཞེ་ན། འདི་ལ་རིགས་པ་དེ་ལྟར་མེད་དེ་གལ་ཏེ་འདི་མངོན་
སུམ་གྱིས་གྲུབ་པོ་ཞེ་ན་ནི། འདི་ཤེས་པ་གང་གི་མངོན་དུ་བྱས། རྗེས་སུ་དཔགས་པས་གྲུབ་བོ་ཞེ་ན་ནི། འདི་ལ་རྟགས་་་
ངེས་པ་གང་ཞིག་ཡོད། འདི་སྐད་དུ་མི་རྟོག་པའི་ཡེ་ཤེས་རང་གིས་མངོན་དུ་བྱས་སོ་ཞེ་ན་ནི། དེ་ལྟ་ན་ནི་རྣམ་པར་མི་་་
རྟོག་པའི་ཡེ་ཤེས་སུའང་མི་འགྱུར་ལ། སངས་རྒྱས་ཀྱི་སྤྱོད་ཡུལ་གང་ཟག་ཏུ་ཁས་ལེན་པར་ཡང་འགྱུར་རོ། །གལ་ཏེ་དག་
པ་འཇིག་རྟེན་པས་མངོན་དུ་བྱས་སོ་ཞེ་ན་ནི། མི་ནུས་པ་དང་ཁྱོད་ཉིད་དག་པ་འཇིག་རྟེན་པ་འདོད་པ་མ་ཡིན་ནོ། །
དེས་ན་མངོན་སུམ་གྱིས་མ་གྲུབ་བོ། །རྗེས་སུ་དཔག་པས་ཀྱང་མི་འགྲུབ་སྟེ། ཡོན་ཏན་དམིགས་པ་ཡོན་ཏན་ཅན་རྗེས་སུ་
དཔག་གོ །ཞེས་ཟེར་ན། ཡོན་ཏན་མི་རྟོག་པའི་ཡེ་ཤེས་མ་ལྟོས་ཀྱང་འབྱུང་དུ་རུང་བར་གོང་དུ་བསྟན་པས་རྗེས་སུ་་་་་
དཔག་པས་མ་གྲུབ་བོ། །ཡོད་ན་སྐྱོན་དུ་འགྱུར་བ་ནི་གྲུབ་སྟེ། འདི་ལྟར་མི་རྟོག་པའི་ཡེ་ཤེས་ཞེས་བྱ་བ་དང་། གཉིས་སུ་་
མེད་པའི་ཡེ་ཤེས་ཞེས་བྱ་བ་ཆོས་ཀྱི་དབྱིངས་དང་མཐུན་པར་སྐྱེས་པ་ལ་བྱའོ། །ཞེས་འདོད་པ་མ་ཡིན་ནམ། རང་རིག་པ་
སྐད་ཅིག་མའི་མཚན་ཉིད་ཙམ་དུ་སྐྱེ་ན་ཆོས་ཀྱི་དབྱིངས་ཀྱི་མཚན་ཉིད་རང་རིག་པ་དང་མཐུན་པར་སྐད་ཅིག་མར་སྐྱེ་
བ་ཡིན་པར་འགྱུར་རམ། དེ་ལྟ་མ་ཡིན་ན་དེ་ལྟ་བུའི་མཚན་ཉིད་དུ་སྐྱེས་པས་ཇི་ལྟར་མཐུན་པར་སྐྱེ་ཞེས་བརྗོད། དེས་ན་
མཐུན་པར་སྐྱེས་པ་ཡང་མི་འགྲུབ་བོ། །གཞན་ཡང་གོང་དུ་བསྟན་པ་ལྟར་ཤེས་པ་ཐམས་ཅད་རང་རིག་པར་ཤེས་པའང་
སྤྲོས་པའི་བག་ཆགས་ཀྱི་དབང་མ་ཡིན་ནམ། གང་གི་ཕྱིར་རིག་པ་ཙམ་ཉིད་ཀྱང་སྤྲོས་པ་ཡིན་པ་དེ་ཡི་ཕྱིར་སྤྲོས་པ་ཉེ་་་
བར་ཞི་བ་ལ་ནི་རིག་པ་ཙམ་ཡང་ཁས་བླང་བར་མི་རུང་ངོ་། །ཆོས་ཀྱི་དབྱིངས་དང་མཐུན་པར་སྐྱེས་ཤེས་བརྗོད་པའང་
རིག་པའི་ཆོས་རྒྱུད་ལ་སྐྱེས་པ་ནི་མ་ཡིན་གྱི། དེ་ལྟ་བུར་གྱུར་པ་ལ་སྐྱེས་ཞེས་བརྗོད་དོ། །དེ་ལྟར་ན་གཞིག་ཏུ་མི་རུང་བ་་
མེད་པ་དང་། ཆེད་དུ་གཞན་པའི་དགོས་པ་མེད་པ་དང་། རེ་ཞིག་སྒྱུ་མ་ཙམ་དུ་སྒྲུབ་པའི་རིགས་པའང་མེད་པ་དང་།
383



དགག་པའི་རིག་པའང་ཡོད་པས། འདི་སྐད་དུ། སངས་རྒྱས་རྣམས་ཀྱི་རྒྱུད་ལ་རྣམ་པར་མི་རྟོག་པའི་ཡེ་ཤེས་མངའ་འོ་་
ཞེས་མ་ཟེར་ཅིག །འདི་ནི་མདོ་ལས་ཀྱང་གསུངས་པ་ཡིན་ཏེ། འདི་སྐད་དུ། དེ་བཞིན་གཤེགས་པའི་དགེ་ཆོས་ཟག་མེད་
ནི། ཆོས་ཀྱི་སྐུ་མཆོག་ཡིན་ཏེ་དེ་ལ་ནི། དེ་བཞིན་ཉིད་མེད་དེ་བཞིན་གཤེགས་མེད་དེ། །འཇིག་རྟེན་དག་ན་གཟུགས་་་་་
བརྙན་ཀུན་ཏུ་སྣང༌། །ཞེས་གསུངས་ཏེ། དེ་བཞིན་གཤེགས་པ་ནི་ཆོས་ཀྱི་སྐུ་སྟེ། དེ་བཞིན་ཉིད་དང་དེ་བཞིན་གཤེགས་
པའི་མཚན་ཉིད་ཡོད་པ་མ་ཡིན་མོད་ཀྱི། སངས་རྒྱས་འཇིག་རྟེན་དུ་འབྱུང་བ་དག་ནི། གཟུགས་བརྙན་ཀུན་ཏུ་སྣང་བའོ། ། །
ཞེས་གསུངས་ལ་གཟུགས་བརྙན་ནི་དབང་ལས་སྣང་བའོ། །སྤྲོས་པ་དང་བྲལ་བའི་དོན་དེ་ཉིད་གསང་སྔགས་ཀྱི་ངོ་བོ་་་་
ཡང་གསུངས་ལ། གཉིས་སུ་མེད་པའི་ཡེ་ཤེས་ཀྱང་བསྟན། ཆོ་ག་སྣ་ཚོགས་སུ་བྱིན་གྱིས་རླབས་ཤེས་ཀྱང་བསྟན་ཏེ། དེ་་་
ཉིད་འདུས་པའི་རྒྱུད་ཆེན་པོ་ལས་གསང་སྔགས་ཀྱི་ཐབས་ཀྱི་ཆོ་གའི་སྐབས་སུ་བཤད་པ། བདེན་ལས་འཇིན་རྟེན་འདི་
ཉམས་པས། །སྔགས་ཀྱི་དངོས་གྲུབ་ཐོབ་མི་འགྱུར། །སྤྲོས་པ་མེད་པའི་ཐབས་ཀྱིས་ནི། །དངོས་གྲུབ་ཀུན་གྱི་མཆོག་ཏུ་་་་་
འགྱུར། །ཞེས་གསུངས་ཏེ། གསང་སྔགས་ཀྱི་དངོས་པོ་ནི་སྤྲོས་པ་མེད་པ་ཡིན་ལ། དེའི་ཐབས་ཀྱི་ཆོ་ག་ནི་བསྐྱེད་པའི་ཆོས་
རྣམས་ཡིན་ནོ། །གསང་སྔགས་ཞེས་བྱ་བ་སྤྲོས་པ་མེད་པའི་དོན་དེ་ཉིད་དེ་བསྐྱེད་པའི་ཐབས་ཀྱི་ཆོ་ག་ཐམས་ཅད་དུ་་་་
བྱིན་གྱིས་བརླབས་པར་ཡང་བསྟན་ཏེ། རྣམ་པར་སྣང་མཛད་མངོན་པར་བྱང་ཆུབ་པའི་རྒྱུད་ལས། གསང་བ་པའི་་་་་
བདག་པོ། སྔགས་ཀྱི་མཚན་ཉིད་ནི། དེ་བཞིན་གཤེགས་པ་ཐམས་ཅད་ཀྱིས་མ་མཛད་པ་བྱེད་དུ་མ་བཅུག །རྗེས་སུ་ཡི་་་
རངས་པ་མ་ཡིན་ནོ་དེ་ཅིའི་ཕྱིར་ཞེ་ན། འདི་ནི་ཆོས་ཐམས་ཅད་ཀྱི་ཆོས་ཉིད་དེ། འདི་ལྟ་སྟེ། དེ་བཞིན་གཤེགས་པ་་་་
རྣམས་བྱུང་ཡང་རུང་མ་བྱུང་ཡང་རུང་། ཆོས་རྣམས་ཀྱི་ཆོས་ཉིད་དེ་ནི་ཡེ་ནས་གནས་པ་སྟེ། དེ་ཡང་འདི་ལྟར་གས་་་་
སྔགས་རྣམས་ཀྱི་ཆོས་ཉིད་དོ། །ཞེས་བྱ་བ་ནས། གང་གི་ཚེ་སངས་རྒྱས་བཅོམ་ལྡན་འདས་འཇིག་རྟེན་དུ་བྱུང་བ་དེའི་ཚེ་
ཆོས་ཉིད་དོ། །ཚུལ་སྣ་ཚོགས་དང་དགོས་པ་སྣ་ཚོགས་ཀྱིས། སེམས་ཅན་བསམ་པ་སྣ་ཚོགས་པ་རྣམས་ལ། ཚིག་སྣ་ཚོགས་
དང་། ཡིག་འབྲུ་སྣ་ཚོགས་དང༌། ཡུལ་ངེས་པའི་ཚིག་ཏུ་བརྗོད་པ་སྣ་ཚོགས་དང་། དབྱངས་སྣ་ཚོགས་སུ་གོ་བ་རྣམས་སུ་
བྱིན་གྱིས་བརླབས་ཏེ་གསང་སྔགས་ཀྱི་ཚུལ་འཆད་དོ། །ཞེས་ཇི་སྐད་གསུངས་པའོ། །དེ་བས་ན་དེ་བཞིན་གཤེགས་པ་་་་
རྣམས་ལ་མི་རྟོགས་པའི་ཡེ་ཤེས་ཞེས་བྱ་བ། རིག་པ་དང་རྟོག་པའི་མཚན་ཉིད་ཅན་ཡོད་པར་སྒྲུབ་པ་འདི་ལ་རིག་པ་་་་
འགའ་ཡང་མ་མཐོང་ངོ་། །དེ་ལ་སླར་བྲིས་པ། ཡོན་ཏན་གྱི་རྟེན་ཡེ་ཤེས་མི་མངའ་ན། འགྲོ་བའི་དོན་དུ་ཡོན་ཏན་སྣང་་་་
བའི་རྒྱུ་བྱང་ཆུབ་སེམས་དཔའི་གནས་སྐབས་ན་བསྐྱེད་པའི་སྨོན་ལམ་དང་། སྙིང་རྗེ་ཡིན་པ་དེ་ལྟ་ན་དེ་བཞིན་གཤེགས་
པའི་ཡོན་ཏན་དུ་མི་འགྱུར་གྱི། འདི་ནི་བྱང་ཆུབ་སེམས་དཔའི་ཡོན་ཏན་དུ་འགྱུར་རོ་ཞེ་ན། སྐྱོན་འདི་ནི་ཁྱེད་ཉིད་ལ་་་
ཡང་མཚུངས་པ་སྟེ། འདི་སྐད་དུ། སྔོན་གྱི་སྨོན་ལམ་དང་ཐུགས་རྗེ་ཆེན་པོའི་ཤུགས་ཀྱིས་ཡིད་བཞིན་གྱི་ནོར་བུ་ཆེན་པོ་
བཞིན་དུ་སྩོལ་བ་མེད་པར་ལྷུན་གྱིས་གྲུབ་པར་འབྱུང་ངོ༌། །ཞེས་འདོད་དོ། །སངས་རྒྱས་ནས་ཀྱང་འགྲོ་བ་པའི་དོན་་་་་
བརྩལ་དགོས་སོ། །ཞེས་ནི་མི་འདོད་དོ། །འདི་སྐད་དུ་སློབ་པ་དང་མི་སློབ་པའི་འབྲས་བུའི་ངོ་བོ་ཉིད་ནི་སངས་རྒྱས་ཏེ།
ཞེས་གསུངས་པས། འདི་ལ་ཡེ་ཤེས་ཙམ་ཡོད་པས་སྔོན་གྱི་ཐུགས་རྗེ་དང་སྨོན་ལམ་གཞན་གྱི་དོན་གྱི་རྒྱུར་མི་འགྱུར་བ་ལ་
38.4



ཕན་པ་མེད་དོ། །ཡང་དྲིས་པ་བྱུང་ཆུབ་སེམས་དཔའི་ས་ལ་སྒྲིབ་པ་རིམ་གྱིས་སྤོང་བའི་ཡེ་ཤེས་རིམ་གྱིས་འཕེལ་ནས། རྡོ་
རྗེ་ལྟ་བུའི་ཏིང་ངེ་འཛིན་གྱི་ཚེ་དུས་གཅིག་ཏུ་རྒྱུན་ཆད་པར་ཇི་ལྟར་རུང་། སྨྲས་པ། ས་དང་པོ་ཐོབ་ནས་སྣང་བ་རིམ་་་
གྱིས་ལོག་སྟེ། ས་ལྔ་པ་ལ་བདག་དང་གཞན་གྱི་རྒྱུད་དུ་སྣང་བ་ལོག་ནས། དྲུག་པ་ལ་མཚན་མ་མེད་པ་ལ་ངང་གིས་་་་་
འཇུག་པས་རིམ་གྱིས་སྣང་བ་ལོག་པར་བཤད་པ་མ་ཡིན་ནམ། སྣང་བ་ཇི་ལྟར་ལོག་པ་ལྟར་སྣང་བའི་གཞི་ཤེས་པའང་་་་
ལོག་པ་མ་ཡིན་ནམ། དེ་ལྟར་ན་སྣང་བ་མ་ལུས་པར་ལོག་པ་ལ། དེའི་གཞི་པོའི་ཤེས་པ་ཅི་ཞིག་ལུས། དེས་ན་ཡེ་ཤེས་སྐྱེས་
ཟེར་བ་ནི། མཚན་མ་ཆེས་ཞི་བར་གྱུར་པ་ལ་བྱ་བར་ཟད་དེ། དེ་བས་ན་འདི་ལ་སྐྱོན་ཡོད་པ་མ་སྨྲ་ཞིག །དེ་ནས་ཡང་་་་་
དག་པ་འཇིག་རྟེན་པའི་ཡེ་ཤེས་འདོད་པས། མི་འདོད་པ་དེ་གཉིས་ལ་བརྒྱལ་བ། བདག་དང་གཞན་གྱི་དོན་དུ་ཆེ་བའི་
ཡོན་ཏན་གྱི་ཚོགས་གྲུབ་པ་ལ། དག་པ་འཇིག་རྟེན་པའི་ཡེ་ཤེས་འདི་དགོས་པ་མེད་པ་ཁྱེད་སྨྲ་བ་བདེན་དུ་ཆུག་ཀྱང་།
རྣམ་པར་མི་རྟོག་པ་ཇི་ལྟར་ཐོབ་པ་ལྟར་མངོན་པར་ཤེས་པ་དང་སྟོབས་རྣམས་འཕེལ་བར་བཤད་པ་དེ་ཁྱེད་ཉིད་ཀྱང་
འདོད་པ་མ་ཡིན་ནམ། དེ་ལྟར་ན་བྱང་ཆུབ་སེམས་དཔའི་ས་ལ་ཡེ་ཤེས་འཕེལ་བར་གྱུར་པ་དེ། སངས་རྒྱས་ཀྱི་ས་ལ་རྒྱུན་
ཆད་པ་འདི་ཡང་རིག་པ་མ་ཡིན་ནོ། །གཞན་ཡང་སངས་རྒྱས་རྣམས་ཀྱིས་འགྲོ་བའི་རྒྱུད་མཁྱེན་པའི་ཡེ་ཤེས་མེད་ན།
ཕྱོགས་གཅིག་ལ་རྨོངས་པར་ཡང་འགྱུར་རོ་ཞེ་ན། སླར་སྨྲས་པ། འདི་ལ་རིགས་པ་ཡོད་དེ། དཔེར་ན་གང་ཟག་གང་ཞིག་
བསམ་གཏན་དང་པོའི་ཏིང་ངེ་འཛིན་ཐོབ་ནས། བསམ་གཏན་བཞི་པའི་ཏིང་ངེ་འཛིན་ཐོབ་ཀྱི་བར་དུ། ཏིང་ངེ་འཛིན་
དེ་ལ་བརྟེན་ནས་མངོན་པར་ཤེས་པ་འཕེལ་བར་འགྱུར་གྱི། དེ་བས་ཆེས་ཞི་བ་ནམ་མཁའ་མཐའ་ཡས་སྐྱེ་མཆེད་ཐོབ་་་
ནས་སྣ་ཚོགས་ཀྱི་འདུ་ཤེས་མི་འབྱུང་ན་དང་འདྲ་བར། ས་དང་པོ་ནས་བཅུ་པའི་བར་དུ་ཏིང་ངེ་འཛིན་ཞི་བར་གྱུར་་་་་
ཅིང་མངོན་པར་ཤེས་པ་དང་སྟོབས་འཕེལ་བ་རིགས་ཀྱི། རྡོ་རྗེ་ལྟ་བུའི་ཏིང་ངེ་འཛིན་གྱིས་རྣམ་པར་སྨིན་པའི་རྣམ་པར་
ཤེས་པ་གནས་འགྱུར་ནས། མཚན་མ་ལ་དམིགས་པའི་ཤེས་པ་སྐྱེ་བར་མ་རིགས་སོ། །ཕྱོགས་གཅིག་ལ་རྨོངས་པའང་མ་་
ཡིན་ཏེ། སྤྲོས་པ་དང་བྲལ་བའི་རྣམ་པར་དག་པར་གྱུར་པ་ཉིད། མ་ལུས་པར་མཁྱེན་པ་ཉིད་ཡིན་ནོ། །ཡང་བརྒལ་བ།
སངས་རྒྱས་ས་ནི་བསམ་གྱིས་མི་ཁྱབ་པའི་ཆོས་ཡིན་ཏེ་སོ་སོའི་སྐྱེ་བོའི་རིགས་པས་གནོད་པ་འདྲ་བར་སྣང་ཡང་ངེས་་་
པར་ཚད་མས་གཞལ་བར་བྱ་བ་མ་ཡིན་ནོ་པས་ཡེ་ཤེས་འདི་ཁྱེད་ཀྱིས་སྤང་དུ་མི་རུང་ངོ་ཞེ་ན། དེ་ནི་ཁོ་བོ་ཅག་ཀྱང་་་་
འདོད་པ་ཡིན་ཏེ། སངས་རྒྱས་རྣམས་ཀྱི་ཆོས་བསམ་གྱི་མི་ཁྱབ་པ་ཡིན་པའི་ཕྱིར། འདི་དག་སྤང་བའི་གཟུ་བོ་མི་བྱེད་་་་་
ཀྱིས། ཁྱེད་ཅག་རྣམས་ཀྱང་གོང་དུ་བཤད་པ་རྣམས་ལ་སྐུར་མ་བྱེད་ཅིག །རིགས་བས་རྣམ་པར་བཞག་ན། ཆེས་ཆེ་བ་་་
ཉིད་དུ་གྱུར་པ་འདི་ལ། ང་རྒྱལ་གྱིས་བརྩད་པས་དོན་རྙེད་པར་མ་མཐོང་ངོ་། །དེ་བས་ན་འདི་ལྟར་རྟོགས་པར་བྱ་སྟེ།
སངས་རྒྱས་ཀྱི་ཆོས་བསམ་གྱིས་མི་ཁྱབ་པ་འདི་དག་ལ། རིགས་པ་ཆེ་ཆུང་ཡོད་ཀྱང་ཆོས་ཐམས་ཅད་ཀྱི་གཞུང་ལས་སྤྱིར་
གྲགས་པ་འདི་རྣམས་སྐྱེ་བོའི་ཚོགས་ཀྱི་ནང་དུ་ཇི་སྐད་བཤད་པའི་སྤྱིར་སྐད་དུ་བཤད་པ་བྱའོ། །རང་གི་གྲུབ་པའི་མཐའ་
ལ་རིགས་པ་གང་ཆེ་བ་ལྟར་གཟུང་བར་རིགས་སོ། །འོན་ཀྱང་བསམ་གྱིས་མི་ཁྱབ་པའི་ཆོས་ཡིན་པས། ཡེ་ཤེས་རྣམ་པ་་་
གཉིས་པོ་སངས་རྒྱས་ཀྱི་རྒྱུད་ལ་མངའ་བར་འདོད་པའི་གཞུང་འདི་ལ་ངེས་པར་སྐུར་བ་ཡང་མི་བྱ་སྟེ། སྔོན་གྱི་སློབ་་་
385



དཔོན་སངས་རྒྱས་གསང་བ་དང་། ཉི་མའི་འོད་འཕྲོ་བ་ལ་སོགས་པས་ཀྱང་། འདི་ལྟ་བུ་དག་ལ་རྣམ་པར་དབྱེ་བ་ཡང་་
མཛད་ནས། ཡོང་འདི་ལྟ་བུ་ནི་བདག་ཅག་ལྟ་བུའི་སྤྱོད་ཡུལ་མ་ཡིན་པས། འདི་དག་ནི་བཞག་པར་བྱའོ། །ཞེས་གསུངས་
པ་བཞིན་དུ་གང་ཟག་གཞན་གྱིས་ཀྱང་རང་གི་བློ་ལ་ཇི་ལྟར་རིག་པ་ཙམ་བཞག་པར་བྱའོ། །ངེས་པར་ཁས་བླང་བར་མི་
བྱའོ། །ཤིན་ཏུ་འགལ་བ་ཆེ་བ་རྣམས་ནི་སུན་དབྱུང་པར་བྱ་སྟེ། འདི་ལྟར་དེ་བཞིན་གཤེགས་པ་རྣམས་ཡེ་ཤེས་ཀྱི་རྒྱུད་་་
ཀྱིས་བཟུང་ཞིང་། གནས་སུ་བྱིན་གྱིས་བརླབས། གཟུགས་ཀྱི་སྐུ་མངའོ། །ཞེས་འདོད་པ་དང་། སྐུ་དེ་ལ་ཡང་ཚོར་བ་བདེ་
བ་མངའོ། །ཞེས་འདོད་པ་དང་། སྐུ་དེའང་སྐྱེས་པའི་གཟུགས་ཅན་ནོ། །ཞེས་འདོད་པ་དང་། གཞན་ཡང་བུད་མེད་ལ་་་
ལོངས་མི་སྤྱོད་དོ། །ཞེས་འདོད་པ་དང་། བུད་མེད་ལ་ལོངས་སྤྱོད་དེ་འདི་ལྟར་རྟག་ཏུ་བདེ་བ་མི་འགྱུར་བ་དང་ལྡན་ཏེ།
དེའི་ཁུངས་ཀྱང་རྒྱུད་དང་མན་ངག་རྣམས་ལ་བརྟེན་ནས། ཆོས་ཉིད་ཀྱི་རོ་མྱོང་བ་ལ་བརྟེན་ནས་ཐུགས་ཀྱི་བདེ་བ་དང་།
སྐུའི་བདེ་བ་གཉིས་དང་ལྡན་པ་དང་། ལྷ་མོ་ལ་སོགས་ཡུལ་གྱི་བདེ་བ་ལ་བརྟེན་ནས། རོལ་པའི་བདེ་བ་དང་། ཕྱི་རོལ་གྱི་
བདེ་བ་དང་གཉིས་དང་ལྡན་ཏེ། འདི་ལྟ་བུ་ལ་སོགས་པ་བདེ་བའི་རྒྱ་མཚོ་མི་འགྱུར་བ་མངའ་བ་དང་། དེ་ལ་ཡང་་་་་
འདོད་ཆགས་ལ་སོགས་པའི་ཟག་པ་མི་མངའ་བ་དང་། ཐུགས་རྗེ་ཆེན་པོ་ལ་སོགས་པ་ཡན་ལག་དྲུག་ལ་སོགས་པའི་ཆོས་
འདི་དག་འདོད་པ་ནི་གདུལ་བྱ་ལ་སྣང་བ་མ་གཏོགས་པར་སངས་རྒྱས་ཉིད་ཀྱི་རྒྱུད་ལ་ངེས་པར་མངའ་བར་འདོད་ན། །
གདོན་མི་ཟ་བར་སུན་དབྱུང་བར་བྱ་སྟེ། དེ་ལ་གཏན་ཚིག་འདི་དག་བརྗོད་པར་བྱ་སྟེ། སོ་སོའི་སྐྱེ་བོ་རྣམས་ཀྱི་རྣམ་པར་
ཤེས་པའི་ཁམས་ཀྱིས་ལུས་ལེན་པ་ནི་བདག་ཏུ་ལྟ་བ་དང་བཅས་པའི་སྲེད་པས་བསྒྲུབས་པ་ཡིན་ཏེ། འདི་ནི་ཁྱེད་ཅག་་་
ཀྱང་འདོད་པ་མ་ཡིན་ནམ། གཞན་ཡང་བྱང་ཆུབ་སེམས་དཔའ་རྣམས་སྨོན་ལམ་གྱི་ལུས་འགྲུབ་པའི་རྒྱུ་ནི། བདག་ཏུ་ལྟ་
བའི་བག་ལ་ཉལ་ལ་བརྟེན་པ་གནས་ཀྱི་སའི་མ་རིག་པའི་རྒྱུ་ལས་བྱུང་བ་ཡིན་པར་ཁྱེད་ཉིད་ཀྱང་འདོད་པ་མ་ཡིན་ནམ།
དེ་བཞིན་གཤེགས་པ་རྣམས་ནི་བདག་ཏུ་ལྟ་བའི་བག་ཆགས་ཐམས་ཅད་མ་ལུས་པ་ཟད་པས། གནས་ཀྱི་སའི་མ་རིག་་་་
་ པའང་མི་མངའ་ན་གནས་སུ་འཛིན་པ་མི་མངའ་བ་བཞིན་དུ་ཤེས་པ་གང་གིས་ལུས་ལེན་པར་འགྱུར། འདི་སྐད་དུ། །
བདག་ཏུ་ལྟ་བ་སྤངས་པའི་ཕྱིར། གནས་ལ་ཐ་དད་ཡོད་མ་ཡིན། ཞེས་གསུངས་པ་འདི་ལྟ་བུ་ཡང་ཁྱེད་ཅག་སྐུར་བར་
བྱེད་དམ། གཞན་དུ་འདྲེན་པར་བྱེད། བསོད་ནམས་ཀྱི་རྒྱུ་ལས་བྱུང་ངོ་། །ཞེ་ན་ཡང་། འཁོར་བའི་ཆུ་བོ་ལས་བརྒལ་བའི་
དུས་ན་བསོད་ནམས་ཀྱི་ལམ་གྱི་མཐུའི་ཚོགས་ཀྱང་བརྟེན་ཅིང་ལྡན་པར་བཤད་ཀྱི། བྱང་ཆུབ་བརྙེས་བཞིན་དུ་ད་དུང་་ -
ལུས་དང་ལོངས་སྤྱོད་དང་བཅས་པ་འཛིན་པ་ནི་སྐྱེ་བོ་རྣམས་ཀྱི་བློས་མི་ཤེས་ཀྱིས། ཁྱེད་ཉིད་སངས་རྒྱས་སུ་ཁས་ལོངས་
ལ་སྒྲོས་ཤིག །གཞན་ཡང་འདི་སྐད་དུ། སངས་རྒྱས་སྐྱེས་ལུས་སུ་སྒྲུབ་ཏུ་རུང་བའང་མེད་ཀྱི། ལྷ་ཆེན་པོའི་བཤད་པ་དང་
འདྲ་བར། བདག་ཡོངས་སུ་དག་ཅེས་བྱ་བ་འདོད་པའི་ཡོན་ཏན་ཐམས་ཅད་ལ་ལོངས་སྤྱོད་དེ། བདེ་བའི་ཚོར་བ་ཐམས་
ཅད་དང་ལྡན་པའི་དབང་ཕྱུག་མི་འགྱུར་བ་ཞིག་ཡོད་པར་འདོད་པ་དང་ཁྱད་པར་ཅུང་ཟད་ཀྱང་མེད་ཀྱིས། ཁྱེད་ཅག་
རྣམས་ལྟ་བ་འདི་གཏོང་བར་མི་སྤྲོ་ན། སངས་རྒྱས་ཀྱིས་བསྟན་པའི་ཆོས་ལ་བརྩལ་མི་དགོས་ཀྱིས། དབང་ཕྱུག་གིས་་་་་
བསྟན་པའི་ཆོས་ལ་སྤྲོ་བར་གྱིས་ཤིག །དེ་དག་གིས་སླར་དྲིས་པ། བདག་ཅག་གཞུང་འདི་ཡང་བཟོ་མ་ཡིན་ཏེ། དེ་བཞིན་
386



གཤེགས་པའི་བཀའ་ཉིད་ལས་སྣང་བ་ཉིད་ཡིན་པས་ཉེས་པར་མི་འགྱུར་རོ་ཞེ་ན། དེ་ལ་སྨྲས་པ། སངས་རྒྱས་ཀྱི་བཀའ་
ལས་དེ་ལྟར་འབྱུང་བ་དང་། ལས་དག་པ་རྣམས་ཀྱི་གདུལ་བྱ་ལ་དེ་བཞིན་དུ་བྱུང་བ་ནི་བརྫུན་པ་མ་ཡིན་ཏེ། ཡོད་པ་་་་
ཡིན་པས། ད་ལྟར་བཅོམ་ལྡན་འདས་ཤཱཀྱ་ཐུབ་པའི་ཞིང་ཁམས་འདི་ན་བཅོམ་ལྡན་འདས་ཤཱཀྱ་ཐུབ་པ་སྐྱེས་པའི་ལུས་་
ལ་རྒྱལ་རིགས་ལས། ཁྱིམ་ནས་ཁྱིམ་མེད་པར་རབ་ཏུ་བྱུང་ནས་མངོན་པར་རྫོགས་པར་སངས་རྒྱས་ཏེ། ཉེ་བར་བསྟེན་་་
པའི་འཁོར་རྣམ་བཞི་དང་། ལྷ་མ་སྲིན་སྡེ་བརྒྱད་ལ་སོགས་པ་སྤྱིའི་འཁོར་གྱི་དཀྱིལ་འཁོར་དུ་ཐེག་པ་སྣ་ཚོགས་ཀྱི་ཆོས་་
ཀྱི་འཁོར་ལོ་བསྐོར་བར་སྣང་བ་རྫུན་པ་མ་ཡིན་པ་དེ་བཞིན་དུ། དཔལ་རྣམ་པར་སྣང་མཛད་བྱང་ཆུབ་སེམས་དཔའི་་་་
དཀྱིལ་འཁོར་ན། གདུལ་བྱ་སྨིན་པར་མཛད་པ་དང་། དཔལ་རྡོ་རྗེ་སེམས་དཔའི་ལྷ་མོའི་ཚོགས་ཀྱི་དཀྱིལ་འཁོར་ན།
འདོད་པའི་ཡོན་ཏན་ལ་རོལ་པས་གདུལ་བྱ་སྨིན་པར་མཛད་པར་སྣང་བའང་བརྫུན་པ་མ་ཡིན་པར་མཚུངས་མོད་ཀྱི།.
དེ་དག་ཐམས་ཅད་ལའང་ཐུན་མོང་དུ་ཡེ་ཤེས་ཀྱི་རྒྱུད་ཀྱིས་གཟུགས་ཀྱི་སྐུ་གཟུང་བ་མི་མངའ་སྟེ། ཐམས་ཅད་ཀྱང་ཆོས་
ཀྱི་དབྱིངས་རྣམ་པར་དག་པ་དང་སྨོན་ལམ་གྱི་དབང་ངམ། ཡང་ན་དེ་དག་གི་སྟེང་དུ་ཡེ་ཤེས་ཆེན་པོའི་དབང་ལས་ཀྱང་
དེ་ལྟ་བུ་དག་སྣང་སྟེ། དེས་ན་དཔེར་ན་མེ་ལོང་གི་གཟུགས་བརྙན་མེ་ལོང་དག་པའི་དབང་དང་། བཞིན་གྱི་རྒྱུ་ལས་སྣང་
ཡང་། མེ་ལོང་ལས་མ་འདས་པས། མེ་ལོང་གི་ཆོས་སུ་བརྩི་ཞིང་གཞི་མེ་ལོང་གིས་བཟུང་བ་འདྲ་ན་ཡང་གཟུགས་བརྙན་
ལ་རྟེན་གྱི་འབྱུང་བ་ཆེན་པོ་མེད་པས། མེ་ལོང་གིས་གཟུང་བ་མ་ཡིན་ནོ། །དེ་བཞིན་དུ་སངས་རྒྱས་ཀྱི་གཟུགས་ཀྱི་སྐུའང་།
ཆོས་ཀྱི་སྐུའི་དབང་ལས་སྣང་ཞིང་། དེ་ལས་འདས་པ་མེད་པས། ཆོས་ཀྱི་སྐུ་དེ་བཞིན་བཤད་ཅིང་སངས་རྒྱས་ཀྱི་སྐུར་་་
བགྲངས་ཀྱང་། ཆོས་ཀྱི་སྐུ་ལ་བདག་ཏུ་ལྟ་བའི་གནས་མེད་པས་གཟུགས་ཀྱི་སྐུ་ལ་རྟེན་པའི་ཕྱིར་ཡེ་ཤེས་ཀྱི་རྒྱུད་ཀྱིས་་་
གཟུགས་ཀྱི་སྐུ་བཟུང་བར་སྨྲར་མི་རུང་ངོ་། །དེ་ཉིད་ཀྱིས་ན། གཟུགས་ཀྱི་སྐུའི་ཆོས་ཐམས་ཅད་ཀྱང་བློས་གཟུང་ཀྱང་་་་
རྟེན་མི་རྙེད་དེ། ཇི་ལྟར་བྱིས་པ་ཆུས་ཁྱེར་བས་རྩ་དྲུང་ཕྱུང་ལ་འཛིན་པ་དང་འདྲའོ། །ཞེས་སོ། །གཉིས་པ་ཀུན་མཁྱེན་་་་
ཆོས་ཀྱི་རྒྱལ་པོས་འོད་གསལ་ལྷུན་གྲུབ་ཀྱི་གནད་གཏན་ལ་དབབ་ཚུལ་ནི་འོག་ཏུ་གྲུབ་པའི་མཐའ་རིན་པོ་ཆེའི་ལུང་གི་
གནས་ངེས་པ་ལས་ཤེས་པར་འགྱུར་རོ། །གསུམ་མི་ཕམ་འཇམ་པའི་དབྱངས་ཀྱིས། ཀུན་མཁྱེན་རོང་ཀློང་གཉིས་ཀྱི་་་་་
དགོངས་པའི་ཟབ་གནད་མཐའ་དག་ཕྱོགས་གཅིག་ཏུ་བསྡུས་ཏེ་ཟུང་འཇུག་ཆོས་ཀྱི་དབྱིངས་འོད་གསལ་སྤྲོས་བྲལ་ཆེན་
པོ་རང་བྱུང་གི་ཡེ་ཤེས་གཅིག་ཏུ་གཏན་ལ་དབབ་པ་ནི། རྗེ་དེ་ཉིད་ཀྱི་ཞལ་སྔ་ནས། སྔ་འགྱུར་བའི་རིང་ལུགས་འཛིན་པ་
ལ་མཁས་གྲུབ་དུ་མ་བྱོན་མོད་ཀྱི། ཀུན་གྱི་ནང་ན་ཁྱད་པར་འཕགས་པ་ཀུན་མཁྱེན་རོང་ཀློང་རྣམ་གཉིས་ཞེས་ཉི་ཟླ་ལྟར་
གྲགས་པ་ཡིན་ཞིང་། བོད་སྔ་རབས་པ་ཕལ་མོ་ཆེས་སངས་རྒྱས་ལ་ཡེ་ཤེས་མི་འདོད་པ་ནི། རྒྱ་གར་ན་སློབ་དཔོན་ཟླ་་་་
གྲགས་དང་། བོད་ན་རོང་ཟོམ་ཆོས་ཀྱི་བཟང་པོའོ། །ཞེས་ང་རོང་ཟོམ་པའི་གསུང་འོལ་སྤྱི་ཙམ་ལ་བརྟེན་ནས་སློབ་་་་་
དཔོན་འདིས་སངས་རྒྱས་ལ་ཡེ་ཤེས་གཏན་མི་བཞེད་པར་བཤད་པ་ནི་བདག་ཉིད་ཆེན་པོ་འདིའི་དགོངས་པའི་གཏིང་
མ་རྙེད་པ་སྟེ། གང་གི་ཕྱིར་ན། སྤྱིར་འཕགས་ཡུལ་ན་སངས་རྒྱས་ཀྱི་ས་ལ་ཡེ་ཤེས་ཡོད་པར་བཞེད་པ་ནི་ཕལ་མོ་ཆེ་ཞིག་
དང་། མི་བཞེད་པ་སློབ་དཔོན་དབུ་མའི་སེང་གེ་སོགས་ཀྱིས་རིགས་པ་དང་། ཇོ་བོ་ཆེན་པོས་ལུང་གི་སྒོ་ནས་བསྒྲུབ་པ་
387



ལྟ་བུ་ཡོད་མོད་ཀྱི་དེ་དག་སོ་སོ་དགོངས་པའི་གནད་རེ་ཡོད་ལ། རོང་ཟོམ་པས་རྣལ་འབྱོར་མི་རྟོག་པའི་ཡེ་ཤེས་ཀྱི་་་་་
མཐར་ཐུག་པར་རིང་པས་དགག་པ་བརྗོད་པ་འདི་དག་ནི། གཞན་བྱུང་གི་ཡེ་ཤེས་དགག་པ་ཁོ་ན་ཡིན་ཏེ། གཞན་བྱུང་
གི་ཡེ་ཤེས་ནི་རྒྱུ་ལས་སྐྱེས་པའི་འདུས་བྱས་ཀྱི་དངོས་པོ་གང་ཞིག་སློབ་པ་ནས་མི་སློབ་པའི་བར་དུ་རྒྱུན་མ་ཆད་པའི་་་་
གང་ཟག་གི་རྒྱུད་ཉེ་ཚེ་བས་བསྡུས་པ་ཐེག་པ་ཐུན་མོངས་པའི་འདོད་པ་དེ་ལ་སུན་འབྱིན་གྱི་རིགས་པ་ཡང་དག་ལན་་་
གྱིས་བཟློག་པར་མི་ནུས་པ་བསྟན་པ་འདིས་སངས་རྒྱས་ཀྱི་ཡེ་ཤེས་ནི་རང་བྱུང་འདུས་མ་བྱས་པ་གཞིར་གནས་ཀྱི་ཡེ་་་
ཤེས་དེ་ཉིད་དག་པ་མཐར་ཐུག་དུ་གྱུར་པའི་དབྱིངས་སྒྲིབ་བྲལ་དེ་ལ་བཞེད་པས། དེ་ལྟར་ན་གང་ཟག་གི་རྒྱུད་ཀྱིས་་་་
བསྡུས་པའི་ཡེ་ཤེས་འདུས་བྱས་ཅན་ཅི་ཡང་མི་མངའ་བར་བཞེད་མོད་ཀྱི་སློབ་དཔོན་འདིས། རང་བྱུང་གི་ཡེ་ཤེས་དང་།
གདོད་ནས་འོད་གསལ་བའི་ཆོས་ཀྱི་དབྱིངས་དང་། བྱང་ཆུབ་ཀྱི་སེམས་ཀུན་ཏུ་བཟང་པོ་རྣམས་མིང་ཐ་དད་ཀྱང་ངོ་བོ་
ཐ་མི་དད་པ་ཆོས་ཉིད་ཀྱི་ངོ་བོས་གཞི་ལ་ཡེ་ནས་ཡོད་པ་རྫོགས་པ་ཆེན་པོའི་གཞུང་འཛུགས་པ་ཡིན་པས་ན། ཡེ་ཤེས་་་་
འདུས་མ་བྱས་པ་དེ་ལ་གཞི་ལམ་འབྲས་བུའི་སྐབས་ཐམས་ཅད་དུ་འཕོ་འགྱུར་མེད་པའི་ཕྱིར། སློབ་ལམ་དུ་ཡོད་ལ་མི་་
སློབ་པའི་ཚེ་མེད་པའི་ཐ་སྙད་ཇི་ལྟར་བྱ་སྟེ་དེས་ན་ཡེ་ཤེས་གཏན་མེད་དུ་བཞེད་པ་མ་ཡིན་ནོ། །རྗེ་རོང་ཟོམ་ཉིད་ཀྱིས་་
གསུངས། སངས་རྒྱས་ཀྱི་ས་ཆེན་མོ་ལས། གཞན་ཡང་བག་ཆགས་ཀྱི་མཚམས་སྦྱོར་བ་མ་ལུས་པ་ཡོངས་སུ་ཟད་པས།
ཆོས་ཀྱི་དབྱིངས་མ་ལུས་པ་ཡོངས་སུ་དག་པར་གྱུར་པའི་དབང་ལས་ཀྱང་འབྱུང་སྟེ། རྫས་དང་ཞིང་དག་པའི་དབང་་་ཡ་
ལས་གཟུགས་བརྙན་འབྱུང་བ་ལྟ་བུའོ། །ཞེས་དང་། ཚོགས་བསགས་ཤིང་སྨོན་ལམ་བཏབ་པ་དང་། ཆོས་དབྱིངས་བློ་་་་
བུར་གྱི་དྲི་མ་མཐའ་དག་གིས་དག་པ་འདི་གཉིས་ནི་བདག་པོའི་རྐྱེན་ཡིན་ནོ། །ཞེས་དང་། སངས་རྒྱས་ཀྱིས་ནི་ཤིན་ཏུ་་
རྣམ་པར་དག་པའི་དབྱིངས་འབའ་ཞིག་གོ །ཞེས་དང་། ཆོས་ཀྱི་དབྱིངས་རྣམ་པར་དག་པའི་དབང་ལས་ཀྱང་གཞན་ལ་
སྣང་བའི་རྐྱེན་དུ་འགྱུར་བས། ཕྱོགས་གཅིག་ལ་རྨོངས་པའང་མ་ཡིན་ཏེ། སྤྲོས་པ་དང་བྲལ་བའི་རྣམ་པར་དག་པར་གྱུར་
པ་ཉིད་མ་ལུས་པར་མཁྱེན་པ་ཉིད་ཡིན་ནོ། །ཞེས་དང་། ཐམས་ཅད་ཀྱང་ཆོས་དབྱིངས་རྣམ་པར་དག་པ་དང་། སྨོན་་་་་
ལམ་གྱི་དབང་ངོ༌། །ཡང་ན་དེ་དག་གི་སྟེང་དུ་ཡེ་ཤེས་ཆེན་པོའི་དབང་ལས་ཀྱང་གཟུགས་ཀྱི་སྐུ་མེ་ལོང་གི་གཟུགས་་་་་
བརྙན་བཞིན་དུ་སྣང་བར་གསུངས་པ་དང་། འོན་ཀྱང་བསམ་གྱིས་མི་ཁྱབ་པའི་ཆོས་ཡིན་པས། ཡེ་ཤེས་རྣམ་པ་གཉིས་་
པོ་སངས་རྒྱས་ཀྱི་ཐུགས་རྒྱུད་ལ་མངོན་པར་འདོད་པའི་གཞུང་འདི་ལ་ངེས་པར་སྐུར་པ་ཡང་མི་བྱ་སྟེ། སྔོན་གྱི་སློབ་་་་་
དཔོན་སངས་རྒྱས་གསང་བ་དང་། ཉི་མའི་འོད་འཕྲོ་བ་ལ་སོགས་པས་འདི་ལྟར་བཞེད་ཅེས་དང་། ཤིན་ཏུ་འགལ་བ་ཆེ་
བ་ཡེ་ཤེས་ཀྱི་རྒྱུད་ཚེར་བ་ཅན་དང་། སྐྱེས་པའི་གཟུགས་ཅན་དང་། གཞན་ཡང་བུད་མེད་ལ་ལོངས་མི་སྤྱོད་དོ་ཞེས་དང་།
བུད་མེད་ལ་ལོངས་སྤྱོད་པའི་བདེ་བ་ཡོད་པ་སོགས་གདུལ་བྱ་ལ་སྣང་བ་ཙམ་མིན་པར་སངས་རྒྱས་ལ་རང་རྒྱུད་པར་་་་
མངའ་ན་ངེས་པར་སུན་ཕྱུང་དགོས་པར་གསུངས་པ་དང་། སངས་རྒྱས་ཀྱི་ཡེ་ཤེས་བསམ་གྱིས་མི་ཁྱབ་ཡིན་པའི་ཕྱིར་་་
འདི་དག་སྤོང་བའི་གཟུ་བོ་མི་བྱེད་ཀྱི་ཞེས་དང་། རང་རྒྱུད་པའི་ཡེ་ཤེས་དངོས་དང་མཚན་མ་ཅན་དུ་འདོད་པ་རྣམས་་
ལ་བརྒལ་བ་རྣམས་བསྟན་ནས། རིགས་པས་གཞལ་ན་ཆེས་ཆེ་བ་ཉིད་དུ་གྱུར་པ་འདི་ལ་ང་རྒྱལ་གྱིས་བརྩད་པའི་དོན་མ་
388



L
མཐོང་ངོ༌། །ཞེས་གསུངས་པ་འདི་རྣམས་ཀྱིས་ཤེས་ཏེ། གང་གི་ཕྱིར་ན་རོང་ཟོམ་པ་ཆེན་པོས་ཆོས་ཀྱི་དབྱིངས་སྤྲོས་པ་
ལས་འདས་པར་དངོས་སུ་བཞེད་པར་གསལ་གྱི། མེད་དགག་སྟོང་ཀྱང་ཕྱང་ཆད་དུ་ནམ་ཡང་མ་གསུང་པས་གནད་འདི་
ལ་ཐུག་སྟེ། མཁས་པའི་དབང་ཕྱུག་འདིའི་གསུང་ཐམས་ཅད་བདེན་གཉིས་དབྱེར་མེད་པའི་གནས་ལུགས་འབའ་ཞིག་་
སྒྲུབ་པའི་དོན་དུ་རིགས་པའི་རྣམ་གྲངས་སྣ་ཚོགས་གསལ་བར་བཀོད་བརྟེན་དུ་མེད་པ་འདིས་གྲུབ་བོ། །དབྱིངས་ཟུང་
ངག་མ་ཡིན་པར་མེད་པ་ཕྱོགས་གཅིག་དུ་བཞེད་ན། གཞི་དུས་ན་ཡང་སྣང་བ་སྣ་ཚོགས་འབྱུང་བ་མི་འཐད་ལ། ལམ་་་
གཏན་ལ་འབེབ་དུས་སུ་སྤྲོས་པ་དང་བྲལ་བ་ཡང་མི་སྲིད་དེ། མེད་པའི་སྤྲོས་པ་དང་མ་བྲལ་བར་འགྱུར་ལ། འབྲས་དུས་
སུ་མེད་དགག་འབའ་ཞིག་གི་ངང་དུ་བློ་རྒྱུན་ཆད་ན། ཆོས་ཀྱི་དབྱིངས་དག་པ་གཉིས་ལྡན་མ་ལུས་པར་མཁྱེན་པ་དང་
ཐུགས་རྗེ་འབྱུང་བའི་རྒྱུ་ཡང་ཅི་ཞིག་ཡོད་དེ་རི་བོང་རྭ་མེད་བཞིན་ནོ། །དེས་ན་ཆོས་དབྱིངས་སྤྲོས་བྲལ་གྱི་དོན་མ་ཤེས་
པར་མེད་དགག་ཙམ་ལ་ཆོས་དབྱིངས་སུ་བཟུང་བ་དག་གིས་རོང་ཟོམ་པའི་ལུགས་འདིས་སངས་རྒྱས་ཀྱི་ས་ན་ཡེ་ཤེས་་
གཏན་ནས་བཀག་གོ་སྙམ་དུ་རང་བློའི་དྲི་མ་བདག་ཉིད་ཆེན་པོའི་ལུགས་དྲི་མ་མེད་པ་ལ་བགོ་བར་ཟད་དོ། །མདོར་ན་
གཞི་རིག་སྟོང་ཟུང་དུ་འཇུག་པའི་བྱང་ཆུབ་ཀྱི་སེམས་ཆོས་ཀྱི་དབྱིངས་འདི་ནི་འཕོ་འགྱུར་དང་བྲལ་བ་ཡིན་ལ། དག་པ་
གཉིས་ལྡན་གྱི་ཆོས་དབྱིངས་འགོག་བདེན་མཐར་ཐུག་མངོན་དུ་མཛད་པའི་སྐབས་ན། ཇི་ལྟ་བ་འབའ་ཞིག་མཁྱེན་པའི་
ཡེ་ཤེས་ཆོས་ཀྱི་དབྱིངས་ལས་ཐ་དད་པར་ཡུལ་ཅན་གྱི་ཚུལ་དུ་ཡོད་པ་དང་། མ་སྐྱེས་པ་དང་མི་འགག་པ། ཆོས་ཉིད་མྱ་
ངན་འདས་དང་མཚུངས། ཞེས་གསུངས་པ་ལྟར། ད་ལྟ་གཞི་སེམས་ཅན་གྱི་དུས་ན་ཡང་། ཡུལ་དང་ཡུལ་ཅན་ལ་སོགས་
པ་གཉིས་སུ་སྣང་ཡང་དེ་ལྟར་གྲུབ་པ་མེད་པར་ཆོས་ཀྱི་དབྱིངས་འབའ་ཞིག་གི་རང་བཞིན་དུ་གནས་པར་གཏན་ལ་་་་་
ཕེབ་དགོས་ན། གློ་བུར་གྱི་བག་ཆགས་ཀྱི་བསླད་པ་མཐའ་དག་ཟད་པའི་སངས་རྒྱས་ཀྱི་ས་ན་ལྟ་ཅི་སྨོས། དེས་ན་ཆོས་ཀྱི་
དབྱིངས་ཉིད་གཞི་ཇི་བཞིན་པ་མངོན་དུ་གྱུར་པ་ལས། གཞན་པའི་རྟེན་ཅན་རང་རྒྱུད་པའི་ཡེ་ཤེས་གང་ཡང་མེད་ཅེས་
བསྒྲུབ་པ་ཡིན་ཏེ། དེས་ན་ཆོས་ཀྱི་དབྱིངས་རྣམ་པར་དག་པ་དེ་ཉིད་ཡེ་ཤེས་ཐམས་ཅད་ཀྱི་དངོས་གཞི་ཡིན་ཏེ། སངས་
རྒྱས་རྣམས་དེ་ལས་མ་གཡོས་པའི་ཆ་ནས་ཇི་ལྟ་བ་མཁྱེན་པ་དང་། མ་གཡོས་བཞིན་དུ་ཆོས་ཀྱི་དབྱིངས་ཀྱིས་བསྡུས་པའི་
ཤེས་བྱ་ཐམས་ཅད་རྣམ་རྟོག་མེད་བཞིན་འབད་མེད་ལྷུན་གྲུབ་ཏུ་མཁྱེན་པ་ནི་ཇི་སྙེད་པ་མཁྱེན་པ་ཡིན་ཏེ། དེའི་ཕྱིར་་་
སྟོབས་བཅུ་དང་ལྡན་པའི་མཁྱེན་པའི་ཡེ་ཤེས་ཞེས་སམ། རྣམ་པ་ཐམས་ཅད་མཁྱེན་པའི་ཡེ་ཤེས་ཞེས་མདོ་རྒྱུད་ཐམས་་
ཅད་ལས་གསུངས་པ་ཡིན་གྱི། ཆོས་དབྱིངས་རྣམ་དག་མངོན་དུ་གྱུར་པ་ལས་ལྷག་པའི་ཡེ་ཤེས་རང་རྒྱུད་པ་གང་ཡང་མི་
དགོས་སོ། །དེའི་ཕྱིར་ནང་དབྱིངས་ཀ་དག་ཆེན་པོའི་སྦུབས་སུ་གཟུང་འཛིན་གྱི་དྲི་མ་བག་ཆགས་དང་བཅས་པའི་སྒྲིབ་
པ་གཏན་མེད་དུ་སོང་བའི་མཉམ་བཞག་སྣང་མེད་ཀྱི་དབང་དུ་བྱས་ཏེ། རྫོགས་ཆེན་གྱི་གཞུང་རྣམས་སུ་ཡང་སྐུ་དང་ཡེ་
ཤེས་སོགས་གཉིས་ཆོས་ཐམས་ཅད་མེད་པར་བཤད་པ་དེའི་དབང་དུ་བྱས་ཏེ། བླ་མ་རོང་པས་ཀྱང་མཐར་ཐུག་གི་ས་ལ་
སྤྲོས་པ་མེད་ཚུལ་རིགས་བས་བསྒྲུབ་པ་རྩལ་དུ་བཏོན་པ་ཡིན། ཞེས་རྒྱལ་དབང་ཀློང་ཆེན་རབ་འབྱམས་ཀྱིས་གསུངས།
བོད་སྟོན་ཕལ་མོ་ཆེས་སངས་རྒྱས་ལ་གཉིས་སུ་མེད་པའི་ཡེ་ཤེས་རྣམ་དག་འབའ་ཞིག་མངའ་བས། མ་དག་པའི་སེམས་
389



ཅན་གཟིགས་པ་སོགས་ཇི་སྙེད་པའི་ཡེ་ཤེས་སངས་རྒྱས་རང་སྣང་ལ་མི་མངའ་བར་བཞེད་མོད་ཀྱི་རོང་ཟོམ་པ་ཆེན་་་་
པོས་ནི་ཆོས་དབྱིངས་རྣམ་དག་འབའ་ཞིག་མ་གཏོགས་པའི་ཇི་ལྟ་བའམ་མི་རྟོག་པའི་ཡེ་ཤེས་ཀྱང་ཇི་ལྟར་ཁྱེད་ཅག་་་་
གིས་དག་པ་འཛིན་པའི་ཡེ་ཤེས་མི་མངའ་བཞེད་པ་དེ་དང་འདྲ་བར་མགོ་མཉམ་པར་བསྒྲུབ་པ་འདིས། སངས་རྒྱས་པ་
ན་ཇི་ལྟ་ཇི་སྙེད་ཀྱི་ཡི་ཤེས་གཉིས་པོ་ཡོད་ན་ཡོད་མཉམ་མེད་ན་མེད་མཉམ་དུ་གྲུབ་པའི་ཕྱིར། སངས་རྒྱས་ཀྱི་ས་ནི་ཆོས་
དབྱིངས་རྣམ་པར་དག་པ་ཙམ་དུ་གྲུབ་ཀྱང་ཆོས་དབྱིངས་དེ་ཉིད་ལ་ལྡོག་པས་ཕྱེ་ན་ཇི་ལྟ་ཇི་སྙེད་མཁྱེན་པ་གཉིས་ཀ་་་
ཡང་བསྒྲུབ་རུང་སྟེ། ཆོས་ཐམས་ཅད་ཆོས་ཀྱི་དབྱིངས་ལས་གཞན་དུ་གྱུར་པ་རྡུལ་ཙམ་མེད་པའི་ཕྱིར་རོ། །དེའི་ཕྱིར་་་་
རྒྱལ་དབང་པདྨ་སཾབྷ་བའི་གསང་སྔགས་ལམ་རིམ་དུ། རྟེན་བཅས་རྟེན་མེད་ངོ་བོ་ཉིད་དོན་བྱེད། ཅེས་མཐར་ཐུག་་་་
སངས་རྒྱས་པ་ན་གཞན་དོན་འབྱུང་བ་ལ་རྟེན་ཡེ་ཤེས་རང་རྒྱུད་པ་འདོད་པ་སེམས་ཙམ་པ་སོགས་དང་། དེ་འདྲའི་རྟེན་
མེད་ཀྱང་སྨོན་ལམ་གྱི་དབང་གིས་གཞན་དོན་འབྱུང་བ་དབུ་མ་པ་རྣམས་དང་། དེ་གཉིས་ཀའི་མཐར་མ་ལྷུང་བ་བསམ་
གྱིས་མི་ཁྱབ་པའི་ཆོས་ཉིད་རྣམ་པར་དག་པའི་བྱིན་རླབས་རྩོལ་བ་མེད་པ་ངོ་བོ་ཉིད་ཀྱིས་གཞན་དོན་བྱེད་པ་རྫོགས་པ་
ཆེན་པོ་སོགས་སྔགས་རྒྱུད་རྣམས་ཀྱི་དགོངས་པ་སྟེ། གསང་སྙིང་ལས། ཐུགས་རྗེ་ཆེན་པོས་འབྲེལ་བས་ན། འགྲོ་དྲུག་ཀུན་
གནས་མ་ལུས་སྣང་། ཞེས་དང༌། རྫོགས་ཆེན་གྱི་རྒྱུད་རྣམས་སུ། ཐུགས་རྗེ་ཀུན་ཁྱབ་ཀྱི་ཡེ་ཤེས་ཞེས་གསུངས་པ་ལྟར།
རོང་ཟོམ་པ་ཆེན་པོས་རྟེན་མེད་ཀྱང་སྨོན་ལམ་གྱི་དབང་གིས་ཇི་ལྟར་འཕངས་པ་ལྟར། ཞིང་དག་པ་དང་མ་དག་པ། སྐུ་
ཚད་སྐུ་མདོག་ལ་སོགས་པ་སྣ་ཚོགས་སུ་སྣང་ཡང་། རང་རྒྱུད་ཀྱིས་བསྡུས་པའི་རྟེན་རང་མཚན་མ་མེད་པར་བསྒྲུབ་ཀྱང་
ཆོས་དབྱིངས་རྣམ་དག་ངོ་བོ་ཉིད་སྐུས་བྱིན་རླབས་ཀྱིས་དོན་བྱེད་པར་བསྒྲུབ་པས་མཐར་ངོ་བོ་ཉིད་ཀྱིས་དོན་བྱེད་པ་་
སྔགས་རྒྱུད་རྣམས་ཀྱི་དགོངས་པ་ལ་བཟླ་བ་ཡིན་ནོ། །ཧ་ཅང་སྤྲོས་པས་ཆོག་ཀྱང་མདོ་ཙམ་བསྟན་པ་ཡིན་ལ། འདི་ཙམ་
ཞིག་མི་བརྗོད་ཀ་མེད་ཡིན་ཏེ། ཆོས་དབྱིངས་ཞེས་པ་སྟོད་རྐྱང་ཙམ་ལ་འཛིན་པ་མཐར་ཐུག་གི་དོན་ལ་ཕྱོགས་སུ་མ་ཕྱིན་
པ་དག་གིས་བདག་ཉིད་ཆེན་པོ་འདིའི་གསུང་ཟབ་ཅིང་བརླིང་བ་ཐོས་ན་ཤིན་ཏུ་སྐྲག་ཅིང་མི་མོས་པའི་དོགས་པ་སེལ་
བའི་ཕྱིར་ཡིན་ཏེ་གལ་ཏེ་ངེས་པར་ལ་མཁྱེན་པ་གཉིས་པོ་མེད་ངེས་སུ་གོ་ན། རྣམ་པ་ཐམས་ཅད་མཁྱེན་པ་ནི་རི་བོང་གི་
རྭའི་རྗེས་སུ་སོང་ནས་འབྲས་བུའི་མཆོག་ལ་བསྐུར་པ་འདེབས་པ་དང་། རྣམ་མཁྱེན་མེད་ན་གདུལ་བྱ་རྣམས་ལ་ལམ་མ་
ནོར་བ་སྟོན་པའི་སངས་རྒྱས་མེད་ཅིང་། དེ་མེད་ན་ཆོས་དང་དགེ་འདུན་ཡང་ཡོད་པར་དཀའ་བའི་ཕྱིར་ཐེག་པ་ཆེན་་་
པོའི་ལམ་དང་འབྲས་བུ་ལས་ཕྱིར་ཕྱོགས་པར་འགྱུར་རོ། །དེས་ན་བསམ་གྱིས་མི་ཁྱབ་པའི་ཆོས་ཀྱི་དབྱིངས་སྤྲོས་པ་བྲལ་
བའི་དོན་གཏན་ལ་ཕེབ་ན་དེ་དག་གིས་དེ་བཞིན་གཤེགས་པའི་ཆོས་ཉིད་ཡེ་ཤེས་ཀྱི་དབང་པོས་མངོན་དུ་བྱས་པ་ཡིན་
ཏེ། མགོན་པོ་ཀླུས། དེ་བཞིན་གཤེགས་པ་སྤྲོས་འདས་ཤིང༌། །ཟད་པ་མེད་ལ་སྤྲོས་བྱེད་པ། །སྤྲོས་པས་ཉམས་པ་དེ་ཀུན་
གྱིས། །དེ་བཞིན་གཤེགས་པ་མི་མཐོང་ངོ་། །ཞེས་དང་། མདོ་ལས། གང་དག་ང་ལ་གཟུགས་སུ་མཐོང་། །སོགས་ཀྱི་ལུང་་་
དོན་ལྟར་དེ་བཞིན་གཤེགས་པའི་རང་བཞིན་གཏན་ལ་འབེབ་པ་ལ་རོང་ཟོམ་པ་ཆེན་པོའི་གསུང་དང་མཚུངས་པ་་་་་
གཞན་མེད་པ་ཡིན་ནོ། །དེས་ན་ཀུན་མཁྱེན་རོང་ཀློང་རྣམ་གཉིས་ནི་ཐེག་པའི་རྒྱལ་པོ་རྫོགས་པ་ཆེན་པོའི་རྒྱུད་ཀྱི་་་་་
390



དགོངས་པ་བཞིན་དུ་མཐར་ཐུག་དགོངས་པ་དབྱེར་མེད་ཡིན་པ་ཤེས་པར་བྱའོ། །ཞེས་སོ། །གཞན་ཡང་རོང་ཟོམ་ཆོས་་
ཀྱི་བཟང་པོས་ཐེག་པ་ཆེན་པོའི་ཚུལ་ལ་འཇུག་པའི་བསྟན་བཅོས་དང་། ཀུན་མཁྱེན་ཆོས་ཀྱི་རྒྱལ་པོའི་གསུང་རབ་་་་
མཛོད་ཆེན་པོ་བདུན། མི་ཕམ་འཇམ་པའི་དབྱངས་ཀྱི་གཉུག་སེམས་སྐོར་གསུམ་སོགས་རྒྱལ་བའི་བཀའ་དང་ཞལ་མི་་་
གཉིས་པའི་ལེགས་བཤད་ཆེན་པོ་རྣམས་ལས་འདི་དག་གི་ཟབ་མོའི་གནད་རྣམས་རྟོགས་པར་བྱའོ། །སངས་རྒྱས་པ་ཡི་་
ཡེ་ཤེས་ཀྱི་མཐའ་དཔྱད་སྔ་འགྱུར་རང་ལུགས་བཞིན་བཤད་ཟིན་ཏོ། །
གཉིས་པ། མི་སློབ་ལམ་གྱི་རྣམ་བཞག་བྱེ་བྲག་ཏུ་བཤད་པ་ནི། གདོད་མའི་མགོན་པོ་སྤྲུལ་པའི་དགེ་སློང་གྱི་་་་་
གཟུགས་སུ་སྣང་བ་ཀློང་ཆེན་རབ་འབྱམས་བཟང་པོས་གྲུབ་པའི་མཐའ་རིན་པོ་ཆེ་ལས། མི་སློབ་པའི་ལམ་ལའང་། རྟེན་
དང༌། རང་བཞིན་གཉིས་ལས་རྟེན་ལ་གཉིས་ལས། ལུས་ཀྱི་རྟེན་ཐུན་མོང་བ་ལྟར་ན་འཛམ་བུ་གླིང་པའི་རྒྱལ་རིགས་་་་
སམ་བྲམ་ཟེ་ལས་སངས་རྒྱ་བར་འདོད་ཀྱང་། ཐུན་མོང་མ་ཡིན་པ་ལྟར་ན་འོག་མིན་དུ་སངས་རྒྱུ་བའི་རྟེན་གང་ཡིན་པ་
ཡིན་ལ། དེ་ནས་འགྲོ་བ་སོ་སོའི་གནས་སུ་སྤྲུལ་པ་ན་སངས་རྒྱས་སུ་སྣང་བའི་རྟེན་གང་ཡིན་པ་དེ་ཡིན་པར་འདོད་དོ། །
བསམ་པའི་རྟེན་ནི་བསམ་གཏན་བཞི་པའོ། །རང་བཞིན་ལ་རྒྱུ། འབྲས་བུ། ངོ་བོ་གསུམ་ལས། རྒྱུ་ནི་སློབ་ལམ་བཞིར་་་་་
ཚོགས་གཉིས་མཐར་ཕྱིན་པའོ། །འབྲས་བུ་ནི་འཕྲིན་ལས་ཕུན་སུམ་ཚོགས་པས་འགྲོ་བ་ཐམས་ཅད་བྱང་ཆུབ་གསུམ་ལ་་
འདོད་པའོ། །ངོ་བོ་ལ་མཚན་ཉིད། མཚན་གཞི། དབྱེ་བ། ཁྱད་ཆོས་དང་བཞི་ལས། དང་པོ་ནི་སྐུ་གསུམ་ཡེ་ཤེས་དང་་་་
བཅོས་པ་མཚན་གཞི། ཐེག་ཆེན་མི་སློབ་པའི་ལམ་གྱི་ཐ་སྙད་བྱ་རུང་དུ་མཚོན། ཐེག་ཆེན་གྱི་སྤངས་རྟོགས་མཐར་ཕྱིན་་
པའི་དགེ་བའོ། །གཉིས་པ་ནི་སངས་རྒྱས་ཀྱི་སའི་མི་སློབ་པའི་ཆོས་བཅུ། ཟག་མེད་ཀྱི་ཕུང་པོ་ལྔ། ཕ་རོལ་ཏུ་ཕྱིན་པ་དྲུག་
གོ །དབྱེ་ན་རྟེན་སྐུ། བརྟེན་པ་ཡེ་ཤེས། མཛད་པ་འཕྲིན་ལས་དང་གསུམ་ལས། དང་པོ་ནི་ཆོས་སྐུ། ལོངས་སྐུ། སྤྲུལ་སྐུ་་་་
གསུམ་ལས། ཆོས་སྐུ་ནི་དབྱིངས་དང་ཡེ་ཤེས་གཉིས་སུ་མེད་པའི་རང་བཞིན་དྲི་མ་མཐའ་དག་དང་བྲལ་བའི་ཡེ་ཤེས་་་་
རྟོགས་པ་མཐར་ཕྱིན་པ་ནམ་མཁའ་ལྟ་བུ་སྟེ། སངས་རྒྱས་གཙོ་ལས། ཆོས་སྐུ་མཁའ་འདྲ་གཟུགས་སྐུ་མཛེས་སྐུར་ལྡན།
ཅེས་དང་། སྤྲིང་ཡིག་བདུད་རྩིའི་ཐིག་ལེ་ལས། ཇི་ལྟར་ཆུ་ལ་ཆུ་བཞག་དང་། །མར་ལ་མར་ནི་རྗེས་ཞུགས་ལྟར། །ཤེས་བྱ་
སྤྲོས་བྲལ་དེ་ཉིད་དང་། །དབྱེར་མེད་ཡེ་ཤེས་རྣམས་འདྲེས་པ། །དེ་ཉིད་སངས་རྒྱས་ཐམས་ཅད་ཀྱི། །རང་བཞིན་ཆོས་སྐུ་
ཞེས་བྱར་བརྗོད། །ཅེས་སོ། །འདི་ལ་དབྱེ་ན་གཉིས་ཏེ། དབྱིངས་དག་མཉམ་སྟོང་པ་སྐུ་རྣམས་ཀྱི་ཆོས་ཉིད་བྱེད་པའི་ཆ་་
ནས་ངོ་བོ་ཉིད་ཀྱི་སྐུ་ཞེས་བྱ་ལ། ཡེ་ཤེས་སྤངས་རྟོགས་མཐར་ཕྱིན་པ་རིག་པའི་ངོ་བོ་སྡེ་ཚན་ཉི་ཤུ་རྩ་གཅིག་ནི་རྟོགས་པ་
ཡེ་ཤེས་ཆོས་ཀྱི་སྐུ་ཞེས་འདོད་དོ། །སངས་རྒྱས་ཀྱི་ཡེ་ཤེས་ཡིན་པ་གང་ཞིག་དབྱིངས་རིག་མཐར་ཐུག་མངོན་དུ་གྱུར་པའི་
ཕྱིར་རོ། །དང་པོར་ངོ་བོ་ཉིད་ཀྱི་སྐུ་ནི་མངོན་རྟོགས་རྒྱན་ལས། ཐུབ་པའི་ངོ་བོ་ཉིད་སྐུ་ནི། །ཟག་པ་མེད་པའི་ཆོས་གང་་
དག །ཐོབ་གྱུར་རྣམ་ཀུན་རྣམ་དག་པ། །དེ་དག་རང་བཞིན་མཚན་ཉིད་ཅན། །ཅེས་སོ། །རྟོགས་པ་ཡེ་ཤེས་ཆོས་སྐུ་ཚད་་
མེད་ནི། ཁམས་ཀྱི་ཡེ་ཤེས་མངོན་དུ་གྱུར་པའི་རིག་ཆའི་ལྡོག་པས་ཆོས་སུམ་ཅུ་རྩ་བདུན་ལ་སོགས་པ་སྟེ། དེ་ཉིད་ལས།
བྱང་ཆུབ་ཕྱོགས་མཐུན་ཚད་མེད་དང་། །རྣམ་པར་ཐར་དང་མཐར་གྱིས་ནི། །སྙོམས་འཇུག་དགུ་ཡི་བདག་ཉིད་དང་། །
391



ཟད་པར་བཅུ་ཡི་བདག་ཉིད་དང་། །ཟིལ་གྱིས་གནོན་པའི་སྐྱེ་མཆེད་ནི། །རབ་ཏུ་དབྱེ་བས་རྣམ་བརྒྱད་དང་། །ཉོན་་་་་་
མོངས་མེད་དང་སྨོན་མཁྱེན་དང་། །མངོན་ཤེས་སོ་སོ་ཡང་དག་རིག །རྣམ་པ་ཐམས་ཅད་དག་བཞི་དང༌། །དབང་བཅུ་་
དང་ནི་སྟོབས་བཅུ་དང་། །མི་འཇིགས་པ་ནི་བཞི་དག་དང་། །བསྲུང་བ་མེད་པ་རྣམ་གསུམ་དང་། །དྲན་པ་ཉེར་བཞག་་
རྣམ་གསུམ་དང་། །བསྙེལ་བ་མི་མངའི་ཆོས་ཉིད་དང་། །བག་ཆགས་ཡང་དག་བཅོམ་པ་དང་། །སྐྱེ་ལ་ཐུགས་རྗེ་ཆེན་པོ་་་
དང་། །ཐུབ་པ་ཁོ་ནའི་མ་འདྲེས་ཆོས། །བཅོ་བརྒྱད་བཤད་པ་གང་ཡིན་དང་། །རྣམ་པ་ཐམས་ཅད་མཁྱེན་ཉིད་དང་། །
ཆོས་ཀྱི་སྐུ་ཞེས་བརྗོད་པ་ཡིན། །ཅེས་སོ། །དེའང་ངོ་བོ་ཉིད་དབྱིངས་ནམ་མཁའ་ལྟ་བུའི་ངང་ན་རྟོགས་པ་ཡེ་ཤེས་ཉི་མ་
ལྟ་བུ་གློ་བུར་གྱི་སྒྲིབ་པ་སྤྲིན་དངས་པ་ལྟར་སྣང་བ་ཉིད་དེ། རྒྱུད་བླ་མ་ལས། སངས་རྒྱས་ཉིད་ནི་དབྱེར་མེད་པ། །དག་་་་
པའི་ཆོས་ཀྱིས་རབ་དབྱེ་བར། །ཉི་མཁའ་བཞིན་ཏེ་ཡེ་ཤེས་དང༌། །སྤངས་པ་གཉིས་ཀྱི་མཚན་ཉིད་དོ། །འོད་གསལ་བྱས་
མིན་དབྱེར་མེད་པར། །འཇུག་ཅན་གངྒཱའི་ཀླུང་གིས་ནི། །རྡུལ་ལས་འདས་པའི་སངས་རྒྱས་ཀྱི། །ཆོས་རྣམས་ཀུན་དང་་་་
ལྡན་པ་ཉིད། །ཅེས་སོ། །དེའང་བསམ་གྱིས་མི་ཁྱབ་པའི་རང་བཞིན་ཏེ། དེ་ཉིད་ལས། ཐོག་མ་དབུས་མཐའ་མེད་ཅིང་་་་
རྣམ་དབྱེར་མེད། །གཉིས་མེད་གསུམ་བྲལ་དྲི་མེད་རྣམ་རྟོག་མེད། །ཆོས་དབྱིངས་རང་བཞིན་གང་ཡིན་དེ་རྟོགས་པ། །
མཉམ་པར་གཞག་པའི་རྣལ་འབྱོར་པ་ཡིས་མཐོང་། །གཞལ་མེད་གངྒའི་བྱེ་མ་ལས་འདས་པ། །བསམ་མེད་མཉམ་མེད་་
ཡོན་ཏན་ཉིད་དང་ལྡན། །དེ་བཞིན་གཤེགས་པའི་དྲི་མེད་དབྱེངས་དེ་ནི། །བག་ཆགས་བཅས་པའི་ཉེས་ཀུན་རྣམ་སྤང་་
བའོ། །ཞེས་པ་སྟེ། མདོར་ན་དྲི་མ་བྲལ་སྟོབས་ཀྱིས་སྣང་ཡང་གསར་དུ་འདུས་མ་བྱས་པ་ལ་སོགས་པ་སྟེ། དེ་ཉིད་ལས།
འདུས་མ་བྱས་ཤིང་ལྷུན་གྱིས་གྲུབ། །གཞན་གྱི་རྐྱེན་གྱིས་རྟོགས་མིན་པ། །མཁྱེན་དང་བརྩེ་དང་ནུས་པར་ལྡན། །དོན་་་་་་
གཉིས་ལྡན་པའི་སངས་རྒྱས་ཉིད། །ཅེས་གསུངས་པ་དེ་ཡིན་ནོ། །ལོངས་སྤྱོད་རྫོགས་པའི་སྐུ་ནི་འཁོར་བའི་ཆའི་ཀུན་་་་
གཞི་ཚོགས་བརྒྱུད་དང་བཅས་པ་དབྱིངས་སུ་ནུབ་པའི་སྟོབས་ཀྱི་ཆ་ནས་བཞག་པའི་གཞིའི་གནས་ལུགས་ཀྱི་སྣང་ཆའི་
ཡོན་ཏན་མ་ལུས་པ་རྫོགས་པ་སྟེ། ངེས་པ་ལྔ་དང་ལྡན་པ་དེ་ཉིད་རྟག་ཏུ་ནོར་བུ་ལྟར་བཞུགས་ཀྱང་ཐ་མལ་སྣ་ཚོགས་ཀྱི་
དངོས་པོ་ལྟར་རགས་པ་ཐེར་ཟུག་གི་རྣམ་པ་མི་རྟག་པར་སྣང་བའང་མ་ཡིན་ལ། རང་བཞིན་སྟོང་པ་ལྟར་སྣང་མི་ནུས་་
པའང་མ་ཡིན་ཏེ། འདོད་དགུ་འབྱུང་བས་ནོར་བུ་དང་། སྣང་ལ་ངོ་བོ་མེད་པས་འཇའ་ཚོན་དང་། རིག་པའི་ཡེ་ཤེས་་་་་
གནས་པ་ནི། རྒྱུད་བླ་མ་ལས། སྣ་ཚོགས་དམ་ཆོས་འོད་ཟེར་མངའ་བའི་སྐུས། །འགྲོ་བའི་རྣམ་གྲོལ་དོན་བསྒྲུབས་ལ་་་་་
བརྩོན་པ། །མཛད་པ་ཡིད་བཞིན་ནོར་བུའི་རྒྱལ་བཞིན་ཏེ། །སྣ་ཚོགས་དངོས་ཀྱང་དེ་ཡི་རང་བཞིན་མིན། །ཅེས་སོ། །དེ་ལ་
ངེས་པ་ལྔ་ནི། གནས་ངེས་པ་འོག་མིན་སྟུག་པོ་བཀོད་པར། འཁོར་ངེས་པ་ས་བཅུའི་སེམས་དཔའ་ལ། ཆོས་ངེས་པ་ཐེག་
པ་ཆེན་པོ་འབའ་ཞིག །སྟོན་པ་ངེས་པ་རྣམ་པར་སྣང་མཛད་ཀྱིས། དུས་ངེས་པ་རྟག་པ་རྒྱུན་གྱི་འཁོར་ལོར་འབྱུང་བ་སྟེ།
མངོན་རྟོགས་རྒྱན་ལས། མཚན་ནི་སུམ་ཅུ་རྩ་གཉིས་དང་། །དཔེ་བྱད་བརྒྱད་ཅུའི་བདག་ཉིད་འདི། །ཐེག་ཆེན་ཉེ་བར་་་་
ལོངས་སྤྱོད་ཕྱིར། །ཐུབ་པའི་ལོངས་སྤྱོད་རྫོགས་སྐུར་བཞེད། །ཅེས་པ་དང་། དེའི་འགྲེལ་པར། མཚན་སུམ་ཅུ་རྩ་གཉིས་
དང་། དཔེ་བྱད་བཟང་པོ་བརྒྱད་ཅུའི་ངོ་བོ་ཉིད་འདི་ནི་བྱང་ཆུབ་སེམས་དཔའ་ཆེན་པོས་བཅུ་ལ་བཞུགས་པ་རྣམས་་་
392



དང༌། ཐབས་ཅིག་ཏུ་ཐེག་པ་ཆེན་པོའི་ཆོས་ཀྱི་ལོངས་སྤྱོད་ཀྱིས་དགའ་བ་དང་བདེ་བ་ཤིན་ཏུ་ཁ་ན་མ་ཐོ་བ་མེད་པ་ཉེ་་
བར་སྤྱོད་པའི་ཕྱིར། སངས་རྒྱས་བཅོམ་ལྡན་འདས་ཀྱི་ལོངས་སྤྱོད་རྫོགས་པའི་སྐུ་ཡིན་ནོ། །ཞེས་སོ། །དེའང་སངས་རྒྱས་
རྣམས་ཐོག་མར་མངོན་པར་བྱང་ཆུབ་པའི་གནས་ནི་འོག་མིན་ཏེ། རྒྱན་སྟུག་པོ་བཀོད་པའི་མདོ་ལས། གཟུགས་མེད་་་་
འདོད་དང་གཟུགས་རྣམས་དང་། །འདུ་ཤེས་མེད་པ་དེ་བཞིན་ཏེ། །ཁམས་ལས་འདས་སོ་སངས་རྒྱས་དབང་། །བཞུགས་
སོ་སྟུག་པོའི་དཀྱིལ་འཁོར་ན། །ཞེས་སོ། །དེའང་ཁམས་གསུམ་ལས་འདས་པའི། །གནས་སྟུག་པོ་བཀོད་པ་ན་སངས་རྒྱས་
སོ། །དེ་ཕྱོགས་གང་ན་ཡོད་ཅེ་ན། རྨི་ལམ་གཉིད་གང་དུ་སོང་བ་དེར་འོང་གིས་འདི་ཁོ་ནར་ཡོད་ཞེས་མ་ཆད་པ་ལྟར།
གང་དུ་སྒྲིབ་པ་མཐའ་དག་དང་བྲལ་ནས་དབྱིངས་དང་ཡེ་ཤེས་དབྱེར་མེད་དུ་འདྲེས་པ་དེ་ན་ཡོད་དོ། །ཆོས་ཀྱི་དབྱིངས་
སུ་བསྟོད་པ་ལས། དབང་ཕྱུག་ཆེན་པོའི་གནས་མཆོག་དང་། །འོག་མིན་དེ་ཉིད་རྣམ་མཛེས་པ། །ཤེས་པ་གསུམ་པ་གཅིག་
ཉིད་དུ། །འདྲེས་པར་གྱུར་ལ་བདག་སྨྲའོ། །ཞེས་པ་དང་། ཐེག་བསྡུས་ལས། བདག་ཏུ་འཛིན་པ་མེད་པའི་ཕྱིར། །གནས་
ལ་ཐ་དད་ཡོད་མ་ཡིན། །སྔོན་གྱི་རྗེས་སུ་འབྲངས་པས་ན། །དེ་ལ་གདགས་པས་ཐ་དད་འབྱེད། །ཅེས་སོ། །འདིར་ཤཱཀྱ་་་
ཐུབ་པའི་དབང་དུ་བྱས་ན། ཐོག་མ་མེད་པའི་དུས་སུ་འོག་མིན་དུ་སངས་རྒྱས་ནས་སེམས་ཅན་གྱི་དོན་མཛད་པ་ལས་མི་
མཇེད་འདི་ཆགས་ནས་སེམས་ཅན་སོ་སོའི་སྣང་བ་དང་མོས་པ་མི་འདྲ་བའི་ངོར་ཐོག་མར་གཟུགས་ཁམས་ཀྱི་འགོ་མིན་
དུ་སངས་རྒྱས་ནས་ལྷ་རྣམས་བསྡུ་བར་མཛད་པའི་རྗེས་ལ། འཛམ་བུའི་གླིང་གི་རྡོ་རྗེའི་གདན་དུ་སངས་རྒྱུ་བའི་ཚུལ་་་་
བསྟན་པར་འདོད་དེ། ཟླ་གསང་ཐིག་ལེའི་རྒྱུད་ལས། འདོད་པའི་ཁམས་དང་གཟུགས་མེད་དུ། །སངས་རྒྱས་མངོན་པར་
སངས་མི་རྒྱ། །གཟུགས་ཀྱི་ཁམས་ཀྱི་འོག་མིན་དུ། །འདོད་ཆགས་བྲལ་ཁྱོད་དེར་སངས་རྒྱ། །ཞེས་པ་དང་། གཟུགས་་་་་
ཁམས་ཀྱི་ཤིན་ཏུ་མཐོང་བ་མན་ཆད་ལས་འདས་པ་ལ་སྤང་བར་བྱ་བའི་ཕ་རོལ་འོག་མིན་དུ་འདོད་པ་ཉིད་དེ། །ལང་་་་
ཀར་གཤེགས་པ་ལས་ཀྱང་། གཙང་མའི་གནས་ནི་སྤངས་ནས་སུ། །འོག་མིན་ཞེས་བྱ་ཉམས་དགའ་བར། །ཡང་དག་་་་་་
སངས་རྒྱས་དེར་སངས་རྒྱས། །སྤྲུལ་པ་པོ་གཅིག་འདིར་སངས་རྒྱ། །ཞེས་སོ། །འཁོར་ངེས་པ་ནི་ས་དང་པོ་ནས་བཅུ་པའི་
བར་གྱི་བྱང་ཆུབ་སེམས་དཔའ་རྣམས་ཀྱིས་བསྐོར་བ་སྟེ། ཡེ་ཤེས་སྣང་བ་རྒྱུན་ལས། བཅོམ་ལྡན་འདས་ལོངས་སྤྱོད་་་་
རྫོགས་པ་ཆེན་པོ་དེ་ནི་བྱང་ཆུབ་སེམས་དཔའ་སེམས་དཔའ་ཆེན་པོ་ས་བཅུ་ལ་བཞུགས་པ་བསམ་གྱིས་མི་ཁྱབ་པ་་་་་་
རྣམས་ཀྱིས་ཡོངས་སུ་བསྐོར་ཏེ་ཞེས་སོ། །ཆོས་ངེས་པ་ཐེག་པ་ཆེན་པོ་འབའ་ཞིག་གིས་འཁོར་ལོ་བསྐོར་བ་ནི། དེ་ལས་བླ་
ན་མེད་པའི་ཆོས་ཀྱི་འཁོར་ལོ་ཚད་མེད་བསམ་གྱིས་མི་ཁྱབ་པ་སྙེད་ཡོངས་སུ་བསྐོར་ཏེ་ཞེས་པ་དང་། བྱམས་པའི་སྨོན་
ལམ་ལས། རྣམ་སྣང་ཆེན་པོ་དེ་བཞིན་གཤེགས། །སྐུ་ལས་འོད་ཟེར་ཉི་བཞིན་ཤར། །ཞལ་ནས་བདུད་རྩིའི་གསུང་བྱུང་་་་
བས། །ཁམས་གསུམ་གང་བའི་ནད་པ་གསོ། །ཞེས་སོ། སྟོན་པ་ངེས་པ་དཔལ་རྣམ་པར་སྣང་མཛད། དེས་མཚོན་ནས་མི་་
བསྐྱོད་པ། རིན་ཆེན་འབྱུང་ལྡན། སྣང་བ་མཐའ་ཡས། དོན་ཡོད་གྲུབ་པ་སྟེ། མཚན་བཟང་པོ་སུམ་ཅུ་རྩ་གཉིས་དང་དཔེ་
བྱད་བརྒྱད་ཅུས་འབར་བའོ། །མཚན་སུམ་ཅུ་རྩ་གཉིས་ནི་མངོན་རྟོགས་རྒྱན་ལས། ཕྱག་ཞབས་འཁོར་ལོས་མཚན་དང་
རུས་སྦལ་ཞབས། །ཕྱག་དང་ཞབས་སོར་དྲ་བས་འབྲེལ་པ་དང་། །ཕྱག་ནི་ཞབས་བཅས་འཇམ་ཞིང་གཞོན་ཤ་ཆགས། །
393



འདི་ཡི་སྐུ་ནི་བདུན་དག་མཐོ་བ་དང་། །སོར་མོ་རིང་དང་རྟིང་ཡངས་སྐུ་ཆེ་དྲང་།. །ཞབས་འབུར་མི་མངོན་སྤུ་ནི་གྱེན་དུ་
ཕྱོགས། །བྱིན་པ་ཨེ་ན་ཡ་འདྲ་ཕྱག་རིང་མཛེས། །འདོམས་ཀྱི་སྦ་བ་སྦུབས་སུ་ནུབ་པའི་མཆོག །པགས་པ་གསེར་མདོག་་་
པགས་པ་སྲབ་པ་དང་། །སྤུ་ནི་རེ་རེ་ནས་གཡས་ལེགས་འཁྲུངས་དང་། །ཞལ་མཛོད་སྤུས་བརྒྱན་རོ་སྟོད་སེང་གེ་འདྲ། །
འདི་ཡི་དཔུང་པའི་མགོ་ཟླུམ་ཐལ་གོང་རྒྱས། །འདི་ལ་རོ་མི་ཞིམ་པའང་རེ་མཆོག་སྣང་། །སྐུ་ནི་ནྱ་གྲོ་ཏ་ལྟར་ཆུ་ཞེང་གབ། ། །
གཙུག་ཏོར་དབུར་ལྡན་ལྗགས་རིང་མཛེས་པ་དང་། །ཚངས་དབྱངས་འགྲམ་པ་སེང་གེའི་འདྲ་དང་ཚེམས། །ཤིན་ཏུ་་་་
དཀར་དང་ཐགས་བཟངས་ཚད་མཉམ་དང་། །གྲངས་ནི་བཞི་བཅུ་ཐམ་པ་ཚང་བ་དང་། །སྤྱན་ནི་མཐོན་མཐིང་སྤྱན་རྫི་
བ་མཆོག་གི །འདྲ་བ་འདི་དག་སུམ་ཅུ་རྩ་གཉིས་མཚན། །ཅེས་སོ། །དཔེ་བྱད་བཟང་པོ་བརྒྱད་ཅུ་ཡང་དེ་ཉིད་ལས། ཐུབ་
པའི་སེན་མོ་ཟངས་མདོག་དང་། །མདོག་སྣུམ་མཐོ་དང་སོར་མོ་རྣམས། །ཟླུམ་རྒྱས་བྱིན་གྱིས་ཕྲ་བ་དང་། །རྩ་མི་མངོན་་་
དང་མདུད་པ་མེད། །ལོང་བུ་མི་མངོན་ཞབས་མཉམ་དང་། །སེང་གེ་གླང་ཆེན་བྱ་དང་ནི། །ཁྱུ་མཆོག་སྟབས་གཤེགས་་་་
གཡས་ཕྱོགས་དང་། །མཛེས་གཤེགས་དྲང་དང་འཁྲིལ་བག་ཆགས། །ཕྱི་དོར་བྱས་འདྲ་རིམ་པར་འཚམས། །གཙང་དང་་
འཇམ་དང་དག་པའི་སྐུ། །མཚན་ནི་ཡོངས་སུ་རྫོགས་པ་དང་། །སྐུ་ཡི་ཁོ་ལག་ཡངས་ཤིང་བཟང་། །གོམ་སྙོམས་པ་དང་་་་
སྤྱན་གཉིས་ནི། །དག་དང་གཞོན་ཤ་ཅན་ཉིད་དང་། །སྐུ་ཞུམ་མེད་དང་རྒྱུས་པ་དང་། །ཤིན་ཏུ་གྲིམས་པའི་སྐུ་ཉིད་དང་། །
ཡན་ལག་ཤིན་ཏུ་རྣམ་་དབྱེས་དང་། །གཟིགས་པ་སྒྲིབ་མེད་དག་པ་དང་། །དགུ་ཟླུམ་སྐབས་ཕྱིན་མ་རྙོངས་དང་། །ཕྱང་་
ངེ་བ་དང་ལྟེ་བ་ནི། །ཟབ་དང་གཡས་སུ་འཁྱིལ་པ་དང་། །ཀུན་ནས་བལྟ་ན་སྡུག་པ་དང་། །ཀུན་སྤྱོད་གཙང་དང་སྐུ་ལ་ནི། ། །
སྨེ་བ་གནག་བག་མེད་པ་དང་། །ཕྱག་ནི་ཤིང་བལ་ལྟར་འཇམ་དང་། །ཕྱག་རིས་ཟབ་རིང་མདངས་ཡོད་དང་། །ཞལ་ནི་ས་
ཧ་ཅང་མི་རིང་དང༌། །མཆུ་ནི་བིམ་པ་ལྟར་དམར་དང་། །ལྗགས་མཉེན་པ་དང་སྲབ་པ་དང་། །དམར་དང་འབྲུག་གི་སྒྲ་
ཉིད་དང་། །གསུང་སྙན་འཇམ་ལ་མཆེ་བ་ཟླུམ། །རྣོ་དང་དཀར་དང་མཉམ་པ་དང་། །བྱིན་གྱིས་ཕྲ་དང་ཤངས་མཐོ་དང་། །
།མཆོག་ཏུ་དག་པ་ཉིད་དང་ནི། །སྤྱན་ཡངས་པ་དང་རྫི་མ་སྡུག །པདྨའི་འདབ་མ་འདྲ་བ་དང་། །སྨིན་མཚམས་རིང་དང་
འཇམ་པ་དང་། །སྣུམ་དང་སྤུ་ནི་མཉམ་པ་དང་། །ཕྱག་རིང་རྒྱས་དང་སྙན་མཉམ་དང་། །ཉམས་པ་རྣམ་པར་སྤང་་་་་
དང༌། །དཔྲལ་བ་ལེགས་པར་འབྱེས་པ་དང་། །དབྱེས་ཆེ་བ་དང་དབུ་རྒྱས་དང༌། །དབུ་སྐྲ་བུང་བ་ལྟར་ནག་དང་། །སྡུག་
དང་འཇམ་དང་མ་འཛིངས་དང་། །མི་བཤེར་དྲི་ཞིམ་སྐྱེས་བུ་ཡི། །ཡིད་ནི་འཕྲོག་པར་བྱེད་པ་དང་། །དཔལ་གྱི་བེའུ་དང་
བཀྲིས་ནི། །གཡུང་དྲུང་འཁྱིལ་པས་རྒྱས་པ་སྟེ། །སངས་རྒྱས་དཔེ་བྱད་བཟང་པོར་བཞེད། །ཅེས་སོ། །དུས་ངེས་པ་ནི་རྟག་
ཏུ་བཞུགས་པས་བསམ་གྱིས་མི་ཁྱབ་པ་སྟེ། འཇུག་པ་ལས། ཞི་སྐུ་དཔག་བསམ་ཤིང་ལྟར་གསལ་གྱུར་པ། །ཡིད་བཞིན་་་་་
ནོར་བུ་ཇི་ལྟར་རྣམ་མི་རྟོགས། །འགྲོ་སྒྲོལ་བར་དུ་འཇིག་རྟེན་འབྱོར་སླད་རྟག །འདི་ནི་སྤྲོས་དང་བྲལ་ལ་སྣང་བ་ཡིན། །
ཅེས་སོ། །རྟག་པའི་རྒྱུ་མཚན་ནི་ལོངས་སྐུ་དེ་ཉིད་ཆོས་སྐུ་དང་དབྱེར་མེད་ངོ་བོ་གཅིག་པས་ཆོས་སྐུ་འཕོ་འགྱུར་མེད་པ་
ཉིད་དང་། ཡེ་ནས་ལྷུན་གྱིས་གྲུབ་ཅིང་འདུས་མ་བྱས་པ་ཉིད་དང་། གདུལ་བྱའི་བསོད་ནམས་ཚད་མེད་པ་འཁོར་བ་ཇི་
སྲིད་པར་བསྐྲུན་པ་དེའི་ཕྱིར་ཏེ། རྒྱུད་བླ་མ་ལས། ཆོས་ཀྱི་དབང་ཕྱུག་འཆི་བའི་བདུད་བཅོམ་དང་། །ངོ་བོ་མེད་ཕྱིར་་་་་
394



འཇིག་རྟེན་མགོན་པོ་རྟག །ཅེས་པ་དང་། འཆི་མེད་ཞི་བའི་གནས་ཐོབ་སྟེ། འཆི་བདག་རྒྱུ་བ་མེད་པའི་ཕྱིར། །འདུས་མ་
བྱས་པའི་རང་བཞིན་གྱིས། །ཐུབ་པ་གདོད་ནས་རབ་ཞིའི་ཕྱིར། །རྟག་པར་སྐྱབས་མེད་རྣམས་ཀྱི་ནི། །སྐྱབས་ལ་སོགས་པ་
མཛད་པའི་ཕྱིར། །གཟུགས་ཀྱི་སྐུ་ཡི་རྟག་ཉིད་དོ། །ཕྱི་མ་གསུམ་གྱི་སྟོན་པ་ཡི། །ཆོས་ཀྱི་སྐུ་ཡི་རྟོག་པ་ཉིད། །ཅེས་སོ། །སྤྲུལ་
པའི་སྐུ་ནི་གདུལ་བྱའི་ངོར་ལོངས་སྐུའི་དབྱིངས་ཆོས་སྐུའི་ངང་ལས་མ་གཡོས་བཞིན་དུ་གང་ལ་གང་འདུལ་དུ་སྲིད་པ་་་
སྣ་ཚོགས་སུ་འབྱུང་བས། རྒྱ་ཆེ་བའི་རྟག་པ་ཞེས་བྱ་སྟེ། དེ་ཉིད་ལས། འཇིག་རྟེན་ཞི་བའི་ལམ་ལ་འཇུག་པ་དང་། རབ་ཏུ་
སྨིན་དང་ལུང་སྟོན་རྒྱུ་ཡི་གཟུགས། །གང་ཡིན་དེ་ལ་འདིར་ནི་རྟག་གནས་ཏེ། །ནམ་མཁའི་ཁམས་སུ་གཟུགས་ཀྱི་ཁམས་
བཞིན་ནོ། །ཞེས་སོ། །དེའང་གདུལ་བྱ་ཡོད་ན་ཡོད། མེད་ན་མེད་པ་ཆུ་ཟླའི་གཟུགས་ལྟ་བུ་སྟེ། སངས་རྒྱུས་ཡོད་ཀྱང་་་་་་
སངས་རྒྱས་བསྐྲུན་པའི་དགེ་བ་མེད་ན་ས་བོན་རུལ་བ་འཕེལ་དུ་མི་རུང་བ་ལྟ་བུ་ནི། མངོན་རྟོགས་རྒྱན་ལས། རྒྱུད་ནི་་་
ཡོངས་སུ་སྨིན་གྱུར་ནས། །གང་དང་གང་ལ་གང་དང་ནི། །གང་ཚེ་བྱ་བས་ཕན་གྱུར་པ། །དེ་དང་དེ་ལ་དེ་སྣང་ངོ་། །ལྷ་ཡི་
རྒྱལ་པོས་ཆར་ཕབ་ཀྱང་། །ས་བོན་མི་རུང་མི་འཁྲུངས་ལྟར། །སངས་རྒྱས་རྣམས་ནི་བྱོན་གྱུར་ཀྱང་། །སྐལ་པ་མེད་པས་
བཟང་མི་མྱོང་། །ཞེས་སོ། །སྤྲུལ་སྐུ་དེ་ཡང་གསུམ་སྟེ། མདོ་སྡེ་རྒྱན་ལས། བཟོ་དང་སྐྱེ་དང་དེ་བཞིན་དུ། །བྱང་ཆུབ་མཆོག་
གི་སྤྲུལ་བ་སྟེ། །སངས་རྒྱས་སྤྲུལ་པའི་སྐུ་འདི་ནི། །རྣམ་པར་གྲོལ་བའི་ཐབས་ཆེན་པོ། །ཞེས་སོ། །དེའང་ལུགས་དང་བྲིས་
དང་གླེགས་བམ་ལ་སོགས་པ་ཐམས་ཅན་ནི་འགྲོ་བའི་དཀར་པོ་མངོན་པར་འཕེལ་བའི་ཕྱིར་བཟོ་སྤྲུལ་པའོ། །དེས་ས་ལ་
སོགས་པར་སྤྲུལ་ནས་ནད་དང་མུ་གེ་ལ་སོགས་པ་སྐྱོབ་པ་ནི་སྐྱེ་བ་སྤྲུལ་པའོ། ་ །མཛད་པ་བཅུ་གཉིས་ལ་སོགས་པས་་་་་
འདུལ་བ་ནི་བྱང་ཆུབ་མཆོག་གི་སྤྲུལ་པ་སྟེ། རྒྱུད་བླ་མ་ལས། ཐུགས་རྗེ་ཆེན་པོས་འཇིག་རྟེན་མཁྱེན། །འཇིག་རྟེན་ཀུན་ལ་
གཟིགས་ནས་ནི། །ཆོས་ཀྱི་སྐུ་ལས་མ་གཡོས་པར། །སྤྲུལ་པའི་རང་བཞིན་སྣ་ཚོགས་ཀྱིས། །སྐྱེ་བ་མངོན་པར་སྐྱེ་བ་དང་། །
དགའ་ལྡན་གནས་ནས་འཕོ་བ་དང་། །ལྷུམས་སུ་འཇུག་དང་བལྟམས་པ་དང་། །བཟོ་ཡི་གནས་ལ་མཁས་པ་དང༌། །
བཙུན་མོའི་འཁོར་གྱིས་རོལ་པ་དང་། །ངེས་འབྱུང་དཀའ་བ་སྤྱོད་པ་དང་། །བྱང་ཆུབ་སྙིང་པོར་གཤེགས་པ་དང་། །
བདུད་སྡེ་བཅོམ་དང་རྫོགས་པར་ནི། །བྱང་ཆུབ་ཆོས་ཀྱི་འཁོར་ལོ་དང་། །མྱ་ངན་འདས་པར་གཤེགས་མཛད་རྣམས། །
ཡོངས་སུ་མ་དག་ཞིང་རྣམས་སུ། །སྲིད་པ་ཇི་སྲིད་གནས་པར་སྟོན། །ཅེས་སོ། །དེའང་ཆོས་སྐུ་ལ་གཟུགས་སྐུར་གནས་ཏེ།
སྐུ་གསུམ་བརྙེས་པའི་སངས་རྒྱས་བཅོམ་ལྡན་འདས་ཏེ། དེ་ཉིད་ལས། འདིར་ནི་དང་པོ་ཆོས་སྐུ་སྟེ། །ཕྱི་མ་དག་ནི་་་་་
གཟུགས་ཀྱི་སྐུ། །ནམ་མཁའ་ལ་ནི་གཟུགས་གནས་བཞིན། །དང་པོ་ལ་ནི་ཐ་མ་གནས། །ཞེས་པ་དང་། མདོ་སྡེ་རྒྱན་ལས། །
སྐུ་གསུམ་དག་གིས་སངས་རྒྱས་ཀྱི། །སྐུ་བསྡུས་པར་ནི་ཤེས་བྱ་སྟེ། །རང་ནི་ལོངས་སྤྱོད་རྫོགས་པ་དང་། །གཞན་ནི་སྤྲུལ་་་
པའི་སྐུ་ཡིན་ནོ། །སྐུ་གསུམ་དག་གིས་རང་བཞིན་གྱི། །དོན་འདི་རྟེན་དང་བཅས་པར་བསྟན། །ཅེས་སོ། །དེ་དག་གིས་རྟེན་
སྐུ་བཤད་ཟིན་ཏེ། དེ་ལའང་བརྟེན་པའི་ཡེ་ཤེས་བཤད་པ་ལ་གསུམ་སྟེ། ཐུན་མོང་གི་རབ་ཏུ་དབྱེ་བ། སོ་སོའི་རང་བཞིན།
ཤེས་བྱ་མཁྱེན་པའི་ཚུལ་ལོ། །དང་པོ་ནི་སངས་རྒྱས་ཀྱི་ཡེ་ཤེས་ཙམ་དབྱེ་བའི་གཞིའོ། །དབྱེ་བའི་ངོ་བོ་ནི་ཇི་ལྟ་བ་མཁྱེན་
པ་དང་། ཇི་སྙེད་པ་མཁྱེན་པའོ། །དང་པོ་ནི་ངོ་བོ་རྒྱུ་འབྲས་ལ་སོགས་པའི་ཤེས་བྱ་ཐམས་ཅད་སྤྲོས་པའི་མཐའ་དང་་་་
395



བྲལ་བ་མངོན་སུམ་དུ་མཁྱེན་པ་ཡིན་ཏེ། ཡུམ་བར་མ་ལས། ཆོས་གཅིག་མཁྱེན་པས་རྣམ་པ་ཐམས་ཅད་མཁྱེན་པ་ཞེས་་
བྱ་སྟེ། ཆོས་ཉིད་ཞི་བའི་རྣམ་པའོ་ཞེས་སོ། །གཞུང་འགའ་ཞིག་ཏུ་ཆོས་ཀྱི་དབྱིངས་ཀྱི་ཡེ་ཤེས་ཞེས་ཐ་སྙད་བྱའོ། །གཉིས་
པ་ལ་གསུམ་སྟེ། རང་བཞིན་དབྱེ་བ། རྒྱུའོ། །དང་པོ་ནི་ངོ་བོ་རྒྱུ་འབྲས་ལ་སོགས་པའི་ཤེས་བྱ་ཐམས་ཅད་སྒྱུ་མ་ལྟ་བུར་་་་
མངོན་སུམ་དུ་མཁྱེན་པ་སྟེ། དེ་ཉིད་ལས། རྣམ་པ་གང་དག་དང་། རྟགས་གང་དག་དང་། མཚན་མ་གང་དག་གིས་ཆོས་
རྣམས་རབ་ཏུ་བརྗོད་པའི་རྣམ་པ་དེ་དག་དང༌། རྟགས་དེ་དག་དང་། མཚན་མ་དེ་དག་དེ་བཞིན་གཤེགས་པས་ཐུགས་
སུ་ཆུད་པར་འགྱུར་རོ་ཞེས་པའོ། །གཉིས་པ་ཇི་སྙེད་མཁྱེན་པའི་ཡེ་ཤེས་ལ་བཞི་སྟེ། མེ་ལོང་ལྟ་བུ་དང་། མཉམ་པ་ཉིད་་་་
དང་། སོ་སོར་རྟོག་པ་དང་། བྱ་བ་གྲུབ་པའི་ཡེ་ཤེས་སོ། །དེ་དག་གི་རྒྱུད་ལ་གཉིས་ཏེ། སེལ་བྱེད་གཉེན་པོའི་རྒྱུ་དང་།
བསལ་བྱ་རང་བཞིན་གྱི་རྒྱུའོ། །དང་པོ་ནི་སློབ་ལམ་དུ་ཆོས་ཀྱི་རྣམ་གྲངས་མང་དུ་ཐོས་པ་འཛིན་པ་དང་། བདག་གཞན་
མཉམ་པ་ཉིད་དུ་བསྒོམ་པ་དང་། གདུལ་བྱ་ལ་ཆོས་སྐལ་བ་དང་འཚམས་པར་སྟོན་པ་དང་། གཞན་དོན་བསྒྲུབ་པའི་་་
གྲོགས་བྱས་པས་ཡེ་ཤེས་བཞི་པོ་རང་ལ་ཡོད་པའི་དྲི་མ་དག་ནས་འགྲུབ་པའི་རྒྱུ་བྱེད་པ་ནི། མདོ་སྡེ་རྒྱན་ལས། འཛིན་་་་
པའི་ཕྱིར་དང་སེམས་མཉམ་ཕྱིར། ཡང་དག་ཆོས་རབ་སྟོན་ཕྱིར་དང་། །བྱ་བ་གྲུབ་པ་ཉིད་ཀྱི་ཕྱིར། །ཡེ་ཤེས་བཞི་པོ་ཡང་
དག་འབྱུང་། །ཞེས་སོ། །གཉིས་པ་ནི་རང་ལ་ཡོད་པའི་ཡེ་ཤེས་དེའི་སྟེང་གི་སྒྲིབ་བྱེད་བྲལ་སྟོབས་ཀྱིས་སྣང་བའི་ཆ་ནས་
གནས་གྱུར་དུ་བཏགས་པ་སྟེ། མ་དག་པའི་དུས་ཀྱི་རྣམ་ཤེས་ཚོགས་བརྒྱུད་རྟེན་ཀུན་གཞི་དང་བཅས་པ་ལོག་པས། ཡེ་་་
ཤེས་སུ་ཤར་བ་ལ། ཀུན་གཞི་དག་པས་ཆོས་ཀྱི་དབྱིངས། ཀུན་གཞིའི་རྣམ་ཤེས་དག་པས་མེ་ལོང་ལྟ་བུའི་ཡེ་ཤེས་། ཡིད་
དག་པས་མཉམ་པ་ཉིད། ཉོན་ཡིད་དག་པས་སོ་སོར་རྟོག་པ། སྒོ་ལྔའི་རྣམ་ཤེས་དག་པས་བྱ་བ་གྲུབ་པའི་ཡེ་ཤེས་ཏེ། སྐུ་
གསུམ་ལ་འཇུག་པའི་མདོ་ལས། ཀུན་གཞི་དབྱིངས་སུ་ནུབ་པ་ནི་ཆོས་ཀྱི་དབྱིངས་སོ། །ཀུན་གཞིའི་རྣམ་པར་ཤེས་པ་
དབྱིངས་སུ་ནུབ་པ་ནི་མེ་ལོང་ལྟ་བུའི་ཡེ་ཤེས་སོ། །ཡིད་ཀྱི་རྣམ་པར་ཤེས་པ་དབྱིངས་སུ་ནུབ་པ་ནི་མཉམ་པ་ཉིད་ཀྱི་ཡེ་་
ཤེས་སོ། །ཉོན་མོངས་པ་ཅན་གྱི་ཡིད་དབྱིངས་སུ་ནུབ་པ་ནི། སོ་སོར་རྟོག་པའི་ཡེ་ཤེས་སོ། །སྒོ་ལྔའི་རྣམ་པར་ཤེས་པ་་་་་
བྱིངས་སུ་ནུབ་པ་ནི་བྱ་བ་གྲུབ་པའི་ཡེ་ཤེས་སོ། །ཞེས་སོ། །གནས་གྱུར་འདོད་པའང་ཉོན་མོངས་པ་དེ་དག་རྟེན་དང་་་་
བཅས་པ་དག་པའི་ཆ་ལ་དེ་སྐད་བཏགས་ཏེ། .དེ་མ་དག་ན་དེ་དག་གི་ཆས་བཞག་པའི་ཡོན་ཏན་རྣམས་མི་སྣང་བའི་་་་
ཕྱིར་རོ། །རང་མཚན་དུ་ཉོན་མོངས་པ་ཉིད་ཡེ་ཤེས་སུ་གནས་གྱུར་པ་མི་སྲིད་དེ་ཡེ་ཤེས་དང་ཤིན་ཏུ་འགལ་བའི་ཕྱིར་་་
དང་། སྤང་བྱར་བཤད་པས་དག་དགོས་པའི་ཕྱིར་རོ། །གལ་ཏེ་རྒྱུ་མཚན་ཉིད་པ་ཡིན་ན་ཁམས་ལ་ལྷུན་གྲུབ་འདུས་མ་་་
བྱས་སུ་ཡེ་ནས་ཡོད་པར་བཤད་པ་དང་འགལ་ཏེ། གསར་དུ་གནས་འགྱུར་གྱི་འདུ་བྱེད་དགོས་པའི་ཕྱིར་རོ། །འདོད་ན་
མི་རྟག་པར་འགྱུར་ཏེ་འདུས་བྱས་ཡིན་པའི་ཕྱིར་རོ། །འདོད་ན་རྣམ་པར་གྲོལ་བ་འཕོ་འགྱུར་བྱེད་པས། ཡང་སྡུག་་་་
བསྔལ་བདེན་པ་ཐལ་བ་ལ་སོགས་པའི་རིགས་པས་གནོད་ལ། འགྲོ་གྲོལ་བར་དུ་འཇིག་རྟེན་འབྱོར་སླད་རྟག །ཅེས་པ་ལ་
སོགས་པའི་ལུང་གིས་ཀྱང་གནོད་པས་དེ་ནི་ཐོས་པར་ཡང་མི་བྱ་ན། བདེན་པར་ཞེན་ནས་ཁས་བླང་བ་ལྟ་སྨོས་ཀྱང་ཅི་་
དགོས་པ་ཡིན་ནོ། །གཉིས་པ་སོ་སོའི་རང་བཞིན་ལ་བཞི་ལས། མེ་ལོང་ལྟ་བུའི་ཡེ་ཤེས་ནི། ངོ་བོ་ཆོས་ལྔ་དང་ལྡན་པ་སྟེ།
396



ངར་འཛིན་གྱི་རིས་ཡོངས་སུ་བཅད་པ་མེད་པས་རྒྱུན་མ་ཆད་པ་དང་། ཡུལ་དེ་ན་ཡོད་པ་ཤེས་པ་གཞན་ན་ཡོད་པ་མི་་་
ཤེས་པ་མེད་པས་ཡུལ་མ་ཆད་པ་དང་། མི་རྟག་པ་དང་འཕོ་འགྱུར་མེད་པས་ཀུན་རྫོབ་ཀྱི་དུས་གསུམ་མེད་པའི་ཕྱིར་ཡེ་
ཤེས་བསམ་གྱིས་མི་ཁྱབ་པ་རྟག་ཏུ་ཡོད་པས་དུས་མ་ཆད་པ་དང་། ཆོས་ཅན་མ་ལུས་པ་མཁྱེན་པས་དམིགས་པ་མ་ཆད་
པ་དང་། ཡུལ་གྱི་རྣམ་པ་ཤར་བ་ལ་མི་ལྟོས་པས་ཤེས་བྱ་ལ་ཡོད་ཙམ་གྱིས་མཁྱེན་པས་རྣམ་པ་མཆད་པ་སྟེ། མདོ་སྡེ་རྒྱན་
ལས། མེ་ལོང་ཡེ་ཤེས་ང་ཡི་མེད། །ཡོངས་སུ་མ་ཆད་རྟག་ཏུ་ལྡན། །ཤེས་བྱ་ཀུན་ལ་མ་རྨོངས་པ། །རྟག་ཏུ་དེ་ལ་མངོན་་་་་
ཕྱོགས་མིན། །ཅེས་སོ། །གྲོགས་སུ་ཡེ་ཤེས་གཞན་གསུམ་ལྡན་པ་ཡིན་ཏེ་དེ་ཉིད་ལས། མེ་ལོང་ཡེ་ཤེས་མི་གཡོ་སྟེ། །ཡེ་ཤེས་
གསུམ་ནི་དེ་ལ་བརྟེན། །མཉམ་པ་ཉིད་དང་སོ་སོར་རྟོག །བྱ་བ་གྲུབ་པ་ཁོ་ནའོ། །ཞེས་སོ། །བྱེད་ལས་ནི་མེ་ལོང་བྱད་་་་
བཞིན་དང་ཕྲད་ན་གཟུགས་བརྙན་འཆར་བ་ལྟར། ཡེ་ཤེས་འདི་གདུལ་བྱ་དང་ཕྲད་ན་ལོངས་སྐུ་དང་ཡེ་ཤེས་གཞན་་་་་
གསུམ་གཟུགས་བརྙན་གྱི་ཚུལ་དུ་འབྱུང་བས། སྤྲུལ་སྐུ་འཕྲོ་གཞི་བྱེད་པ་ནི་དེ་ཉིད་ལས། ཡེ་ཤེས་ཀུན་གྱི་རྒྱུ་མཚན་ཕྱིར། །
ཡེ་ཤེས་འབྱུང་གནས་ཆེན་པོ་འདྲ། །ལོངས་སྤྱོད་རྫོགས་པའི་སངས་རྒྱས་ཉིད། །ཡེ་ཤེས་གཟུགས་བརྙན་འབྱུང་ཕྱིར་རོ། །
ཞེས་སོ། །མཉམ་པ་ཉིད་ཀྱི་ཡེ་ཤེས་ཀྱི་ངོ་བོ་ནི་འཁོར་འདས་ཀྱི་མཐའ་གཉིས་ལ་མི་གནས་པར་ཐམས་ཅད་མཉམ་པ་་་་
ཉིད་དུ་ཐུགས་སུ་ཆུད་པ་སྟེ། དེ་ཉིད་ལས། མི་གནས་ཞི་བར་བཞུགས་པ་ནི། །མཉམ་ཉིད་ཡེ་ཤེས་ཡིན་པར་བརྗོད། །ཅེས་
སོ། །གྲོགས་བྱམས་པ་ཆེན་པོ་དང་ཐུགས་རྗེ་ཆེན་པོ་ལྡན་ལ། བྱེད་ལས་གདུལ་བྱའི་མོས་པ་དང་། མཐུན་པར་གཟུགས་་་
སྐུའི་སྣང་བ་དངོས་སུ་སྟོན་པ་སྟེ། དེ་ཉིད་ལས། དུས་རྣམས་ཀུན་དུ་བྱམས་པ་དང་། ཐུགས་རྗེ་ཆེན་པོ་དག་དང་ལྡན།
སེམས་ཅན་རྣམས་ལ་མོས་པ་བཞིན། སངས་རྒྱས་སྐུ་ནི་ངེས་པར་སྟོན། ཞེས་སོ། །དེའང་སྐུའི་འཆར་གཞི་མེ་ལོང་ལྟ་བུས་
བྱེད་ཀྱང་། གདུལ་བྱ་ལ་སྟོན་བྱེད་མཉམ་ཉིད་ཡེ་ཤེས་ཡིན་པར་ལྟའོ། །སོ་སོར་རྟོག་པའི་ཡེ་ཤེས་ཀྱི་ངོ་བོ་ནི་ཆོས་ཅན་་་་་
ཐམས་ཅད་ལ་ཐོགས་པ་མེད་པའི་ཡེ་ཤེས་ཆོས་སྟོན་པ་ལ་མངའ་བརྙེས་པ་ཡིན་ཏེ། དེ་ཉིད་ལས། སོ་སོར་རྟོག་པའི་ཡེ་་་
ཤེས་ནི། ཤེས་བྱ་ཀུན་ལ་རྟག་མི་ཐོགས། །ཞེས་སོ། །གྲོགས་ཏིང་ངེ་འཛིན་དང་གཟུངས་ལ་སོགས་པ་དཔག་ཏུ་མེད་པ་་་་
ལྡན་ཏེ། དེ་ཉིད་ལས། ཏིང་ངེ་འཛིན་དང་གཟུངས་རྣམས་ཀྱི། །གཏེར་དང་འདྲ་བ་ཁོ་ན་ཡིན། །ཅེས་སོ། །བྱེད་ལས་་་་་
འཁོར་གྱི་ནང་དུ་སྐུའི་འབྱོར་པ་སྣ་ཚོགས་བསྟན་ནས་ཆོས་ཀྱི་ཆར་འབེབས་པ་སྟེ། དེ་ཉིད་ལས། འཁོར་གྱི་དཀྱིལ་འཁོར་
རྣམས་སུ་ནི། །འབྱོར་པ་ཐམས་ཅད་སྟོན་མཛད་ཅིང་། །ཐེ་ཚོམ་ཐམས་ཅད་གཅོད་མཛད་པའི། །ཆོས་ཆེན་ཆར་ནི་རབ་
ཏུ་འབེབས། །ཞེས་སོ། །བྱ་བ་གྲུབ་པའི་ཡེ་ཤེས་ཀྱི་ངོ་བོ་ནི་སྤྲུལ་པ་དཔག་ཏུ་མེད་པ་སྤྲུལ་ནས་སེམས་ཅན་གྱི་དོན་སྣ་་་་
ཚོགས་བསྒྲུབ་པའི་ཡེ་ཤེས་ཡིན་ཏེ། དེ་ཉིད་ལས། བྱ་བ་གྲུབ་པའི་ཡེ་ཤེས་ནི། །ཁམས་རྣམས་ཀུན་དུ་སྣ་ཚོགས་ཞིང་། །
དཔག་མེད་བསམ་ཡས་སྤྲུལ་པ་ཡིས། །སེམས་ཅན་ཀུན་དོན་གྲུབ་པའོ། །ཞེས་སོ། །བྱེད་ལས་གདུལ་བྱའི་དོན་བསམ་གྱིས་
མི་ཁྱབ་པ་མཛད་པ་ཡིན་ཏེ། མདོ་སྡེ་རྒྱན་ལས། སངས་རྒྱས་སྤྲུལ་པ་དེ་རྟག་ཏུ། །མཛད་པ་བསྒྲུབ་པའི་བྱེ་བྲག་དང་། །
གྲངས་དང་ཞིང་གི་རྣམ་ཀུན་དུ། །བསམ་མི་ཁྱབ་པར་ཤེས་པར་བྱ། །ཞེས་སོ། །གསུམ་པ་ཡེ་ཤེས་དེའི་ཤེས་བྱ་མཁྱེན་པའི་
ཚུལ་ལ་གཉིས་ཏེ། ཕྱིན་ཅི་ལོག་གི་ལུགས་དོར་བ་དང་། ཡང་དག་པའི་ལྟ་བ་དགོད་པའོ། །དང་པོ་ལ་གསུམ་ལས། དབུ་མ་
397



པར་འདོད་པ་ཁ་ཅིག་སངས་རྒྱས་ཡེ་ཤེས་མེད་པས། ཡེ་ཤེས་ཀྱི་མཁྱེན་པའང་མེད་དེ་ཤེས་བྱ་སྤྲོས་པ་ཡིན་ལ། དེ་དང་་་་
བྲལ་བའི་ཕྱིར་དང་། རིག་པ་མ་རིག་པའི་ཁྱབ་བྱ་ཡིན་ཏེ། ཁྱབ་བྱེད་མ་རིག་པ་ལྡོག་པས་ཁྱབ་བྱ་རིག་པ་ལྡོག་པའི་ཕྱིར།།
འཇུག་པ་ལས། སེམས་འགགས་པ་དེ་སྐུ་ཡིས་མངོན་སུམ་མཛད། ཅེས་གསུངས་པའི་ཕྱིར་རོ་ཞེ་ན། དེ་ནི་མི་རིགས་ཏེ།
སྟོང་ངེས་ཆོས་སྐུ་ལ་ལྟོས་ན་ཡེ་ཤེས་ཡོད་མེད་གཉིས་ཀར་མ་གྲུབ་པས་ཡོད་ཅེས་བཞག་ཀྱང་འགོག་ལ། མེད་ཅེས་འདོད་
ཀྱང་འགོག་པ་མཚུངས་པའི་ཕྱིར་མེད་པའང་མི་འཐད་ལ། སྣང་ངེས་གཟུགས་སྐུ་ལ་ལྟོས་ནས་གདུལ་བྱ་སྣང་ནས་དོན་
མཛད་པ་སྣང་དགོས་པས་ཡེ་ཤེས་ཀྱང་སྣང་དགོས་པའི་ཕྱིར་དང་། ཤེས་བྱ་ཤེས་བྱེད་ལ་སོགས་པའི་གྲུབ་མཐའ་་་་
བཏགས་པ་ཐམས་ཅད་སྤྲོས་པ་ཡིན་ཡང་། གང་གིས་ཀྱང་མ་བཏགས་པར་སྣང་བའི་རྣམ་གཞག་གི་ཡུལ་རྣམས་སྤྲོས་པ་
ཞེས་གཞག་ཏུ་མེད་པས། དེ་ཉིད་འཇིག་རྟེན་པས་ཀྱང་ཁས་ལེན་པས་འགོག་པར་མི་རིགས་ཏེ། འཇིག་རྟེན་མཐུན་་་་་
འཇུག་གི་མདོ་ལས། གང་འཇིག་རྟེན་པས་ཡོད་པར་ཁས་ལེན་པ་དེ་ནི་ངས་ཀྱང་ཡོད་པར་རྣམ་པར་གཞག་གོ་ཞེས་པ་ལ་
སོགས་པ་གསུངས་སོ། །རིག་པ་མ་རིག་པའི་རྟེན་ཡིན་གྱི་ཁྱབ་བྱ་མ་ཡིན་པས་མ་རིག་པ་ལོག་པས་རིག་པ་ལྡོག་པར་མི་་་
འགྱུར་ཏེ། ཁང་པ་ཞིག་ཀྱང་ས་གཞི་གནས་པ་བཞིན་ནོ། །སངས་རྒྱས་པའི་ཆོས་སྐུ་རིག་པས་མངོན་དུ་བྱེད་པར་་་་་
གསུངས་ཏེ། སེམས་འགགས་པ་དེ་སྐུ་ཡིས་མངོན་སུམ་མཛད། ཅེས་ཁྱོད་ཀྱང་འདོད་པའི་ཕྱིར་རོ། །སེམས་འགགས་ཀྱང་
ཡེ་ཤེས་ནི་མི་འགག་གི་སྟེང་དུ་ཆེས་བཟང་བ་དེ་རྟག་ཏུ་ཡོད་དོ། །གཞན་དུ་ན་སེམས་གང་གི་སྟེང་དུ་འགགས། འཇུག་་
པ་རྒྱུན་ཆད་ནམ་མཁའ་ལྟར་འདོད་ན་རྒྱང་འཕེན་པ་དང་མཚུངས་པར་འགྱུར་རོ། །དེས་ན་སེམས་སེམས་བྱུང་ཀུན་་་་་
གཞི་ཚོགས་བརྒྱད་ཀྱིས་བསྡུས་པ་རིག་པ་ཡེ་ཤེས་ཀྱི་སྟེང་དུ་འགག་པར་བྱེད་དོ། །འཇུག་པའི་འགྲོལ་པར་ཡང་གང་གི་་
དོན་དུ་མཛད་པ་འདི་མཛད་པ་བླ་ན་མེད་པའི་ཡེ་ཤེས་དེ་ཡང་བཅོམ་ལྡན་འདས་ཀྱིས་འོག་མིན་གྱི་གནས་ཁོ་ནར་་་་་་
བརྙེས་པར་མཛད་དོ་ཞེས་གསུངས་པས་ཡེ་ཤེས་ཡོད་པར་གསུངས་པའི་ཕྱོགས་འོས་པ་ཉིད་དོ། །གཉིས་པ་ནི་ཡང་་་་་་
སེམས་ཙམ་པ་འགག་ཞིག་སངས་རྒྱས་ཀྱི་ཡེ་ཤེས་ཀྱིས་ཕྱི་རོལ་གྱི་དོན་མཁྱེན་པ་མི་འཐད་དེ།རྣམ་པ་དང་བཅས་པ་ས་
མཁྱེན་ན་གཟུང་འཛིན་དང་བཅས་པར་འགྱུར་ལ། རྣམ་པ་ཤར་ཡང་མཁྱེན་ན་ཧ་ཅང་ཐལ་བའི་ཕྱིར་ཞེས་འདོད་པའང་
རིགས་པ་མ་ཡིན་ཏེ། ཁྱོད་ཀྱི་ཕྱོགས་ལ་ཐམས་ཅད་མཁྱེན་པའི་ཡེ་ཤེས་མེད་པར་འགྱུར་ཏེ། ཕྱི་རོལ་གྱི་དོན་དུ་སྣང་བ་མི་
མཁྱེན་ཅིང་ཤེས་པ་ལའང་རྣམ་པ་ཡོད་མེད་ཀྱི་བརྟགས་པ་མཚུངས་པའི་ཕྱིར་རོ། །གསུམ་པ་ནི་ཡང་དངོས་པོར་སྨྲ་བ་་་
བདེན་གཉིས་པ་ཁ་ཅིག་སངས་རྒྱས་ཀྱི་ཡེ་ཤེས་ལ་མ་དག་པ་འཁོར་བའི་འཁྲུལ་སྣང་རང་མཚན་པ་དངོས་སུ་སྣང་ལ། དེ་
ཉིད་ཇི་སྙེད་པའི་ཡེ་ཤེས་ཀྱིས་མཁྱེན་ནོ། །གལ་ཏེ་མི་མཁྱེན་ན་མ་དག་པའི་སྣོད་བཅུད་ཤེས་བྱ་ལ་མི་སྲིད་པར་ཐལ།
ཐམས་ཅད་མཁྱེན་པའི་ཡེ་ཤེས་ཀྱིས་མ་གཟིགས་པའི་ཕྱིར་སངས་རྒྱས་ཀྱིས་མ་གཟིགས་པ་ལ་ཤེས་བྱ་མེད་པས་ཁྱབ་སྟེ།
མངོན་རྟོགས་རྒྱན་ལས། ཅི་ཕྱིར་ཞེ་ན་སངས་རྒྱས་ཀྱིས། །མཁྱེན་ནས་ཆོས་རྣམས་མ་གཟིགས་ཕྱིར། །ཅེས་པ་དང་། རྣམ་་
ངེས་ལས། ཐམས་ཅད་མཁྱེན་པས་གཟིགས་པ་ལོགས་པ་ནི་ཐམས་ཅད་ན་མེད་པར་གོ་བར་བྱའོ་ཞེས་པས་གྲུབ་བོ། །
དེས་ན་མ་དག་པ་གཟིགས་ཀྱང་འཁྲུལ་པའི་ཉེས་པས་མི་གོས་པ་ཡིན་ནོ་ཞེས་འདོད་པའང་ཡང་དག་པ་མ་ཡིན་ཏེ།
398



སངས་རྒྱས་ཀྱི་ཡེ་ཤེས་ཕར་ཞོག །དག་པ་ས་གསུམ་ནས་སྒོ་ལྔའི་རྣམ་ཤེས་གནས་གྱུར་པས་ཞིང་ཁམས་དག་པ་ལ་དབང་
བར་བཤད་དོ། །མདོ་སྡེ་རྒྱན་ལས། ཡིད་དང་འཛིན་དང་རྣམ་པར་རྟོག །གྱུར་ཕྱིར་རྣམ་པར་མི་རྟོག་དང་། །ཞིང་དང་ཡེ་
ཤེས་ལས་དག་ལ། །དབང་ནི་རྣམ་པ་བཞི་ཡི་གནས། །དབང་དེ་མི་གཡོ་ལ་སོགས་པའི། །ས་གསུམ་ལ་ནི་རྣམ་བཞི་སྟེ། །
གཅིག་ལ་རྣམ་གཉིས་དེ་ལས་གཞན། །དབང་ནི་རེ་རེ་འདོད་པ་ཡིན། །ཅེས་པ་འདིའི་དོན་ཇི་ལྟར་དྲང་། སངས་རྒྱས་ནི་
འཁྲུལ་སྣང་གི་དྲི་མ་དང་བྲལ་བའི་ཕྱིར་རང་ངོ་ལ་ནམ་ཡང་འཁྲུལ་པ་སྣང་བར་མི་རིགས་སོ། །ཡང་ཁ་ཅིག་སངས་རྒྱས་
ཀྱི་ཡེ་ཤེས་ཀྱིས་དག་པའི་སྣོད་བཅུད་མཁྱེན་ཡང་མ་དག་པའི་སྣོད་བཅུད་མཁྱེན་མི་སྲིད་དེ། དེ་དག་སེམས་ཅན་གྱི་ཉོན་
མོངས་པ་དང་ལས་ཀྱིས་བསྐྱེད་པའི་ཕྱིར་དང་། མ་དག་པའི་སྣང་བ་ཐམས་ཅད་དག་པར་གནས་གྱུར་པའི་ཕྱིར་རོ། །
ཞེས་པའང་མི་རིགས་ཏེ། སངས་རྒྱས་ཀྱི་ཡེ་ཤེས་དེ་ཐམས་ཅད་མཁྱེན་པའི་ཡེ་ཤེས་ཡིན་ནམ་མ་ཡིན། ཡིན་ན་འགྲོ་བའི་
འཁྲུལ་སྣང་མི་མཁྱེན་པ་བུད་ལ། མ་ཡིན་ན་སངས་རྒྱས་ཀྱི་ཡེ་ཤེས་ཡིན་པ་ཉམས་སོ། །དེས་ན་ལུགས་དེ་ཐམས་ཅད་་་་་་
མཐུན་ཕྱོགས་ལ་མཐོང་ཙམ་མམ། མི་མཐུན་ཕྱོགས་ལ་མ་མཐོང་པས་ཞུགས་པའི་ཕྱིར་ཡང་དག་པ་མ་ཡིན་ནོ། །གཉིས་
པ་ཡང་དག་པའི་ལུགས་དགོད་པ་ལ་གཉིས་ཏེ་ཤེས་བྱ་གཟིགས་པའི་ཚུལ་དང༌། རྩོད་པ་སྤང་པའོ། །དང་པོ་ནི་རང་སྣང་
ལ་ལྟོས་ནས་འཁྲུལ་པ་ཐམས་ཅད་ཤིན་ཏུ་དག་པའི་ཕྱིར། འཁྲུལ་སྣང་རྡུལ་ཙམ་ཡང་གཟིགས་པ་མེད་དེ། འཁྲུལ་པ་་་་
གཏན་ནས་སྤངས་ཏེ་མ་གྲུབ་པའི་ཕྱིར་རོ། །གཞན་སྣང་འཁྲུལ་ངོ་ལ་ལྟོས་ནས་འགྲོ་བ་སོ་སོ་ལ་འཆར་ཚུལ་རྒྱུ་འབྲས་་་་
དང་བཅས་པ་མཐའ་དག་སྐྱུ་རུ་ར་ཕྱག་མཐིལ་དུ་བཞག་པ་ལྟར་མཁྱེན་ནོ། །དེའང་ཡེ་ཤེས་གཅིག་གིས་དུས་མཉམ་དུ་་་
རང་གཞན་གྱི་སྣང་བ་ཐམས་ཅད་མཁྱེན་པ་ཡིན་ཏེ་ཐམས་ཅད་མཁྱེན་པའི་ཡེ་ཤེས་ཡིན་པའི་ཕྱིར་རོ། །བདེན་གཉིས་་་་
ལས། མཁྱེན་པའི་སྐད་ཅིག་གཅིག་གིས་ཀྱང་། །ཤེས་བྱའི་དཀྱིལ་འཁོར་ཀུན་ཁྱབ་ཅན། །ཞེས་གསུངས་པ་ཡིན་ནོ། །འདི་་
གཉིས་ཀྱི་དོན་དཔེ་ཞིག་གིས་གོ་བར་འགྱུར་ཏེ། འདི་ལྟར་རིན་པོ་ཆེའི་ཁང་བཟངས་མཆོག་འབྱོར་པ་མཐའ་ཡས་པས་
བརྒྱན་པ་ན། ཁྱིམ་བདག་སྤུན་གཉིས་ཡོད་པ་ལས། ཕུ་བོ་དེ་ནི་སྔ་རོལ་དུ་གཉིད་དུ་སོང་བ་ལས་སད་དེ་ཕ་རོལ་གྱི་་་༌་
སེམས་ཤེས་པའི་མངོན་ཤེས་ཅན་དུ་གྱུར་པ་དེའི་རྨི་ལམ་དུ། ནུ་བོ་དེ་ཡང་གཉིད་དུ་སོང་ནས་འགྲོ་དྲུག་སོ་སོའི་འཁྲུལ་པ་
སྣང་བདེ་བ་དང་སྡུག་བསྔལ་དང་བར་མ་སྣ་ཚོགས་པ་རྨི་བ་དེ་བའི་དུས་དེར། དེ་མ་ཐག་གཉིད་སངས་པ་མེད་པས་་་་་
གཉིད་སློང་ཡང་ཕན་པ་མེད་ནས། ཕུ་བོ་དེས་ནུ་བོ་ལྷ་ལ་སོགས་པར་སྐྱེས་ཏེ་བདེ་སྡུག་ལ་སྤྱོད་པ་དེའི་དྲུང་དུ་དགེ་སྦྱོང་
ངམ་བྲམ་ཟེའམ་སྐྱེས་པའམ་བུད་མེད་དམ་སངས་རྒྱས་སམ་ཉན་རང་ངམ་བྱང་ཆུབ་སེམས་དཔའམ། སོ་སོ་སྐྱེ་བོ་ལ་་་་་
སོགས་པ་གང་རུང་གཅིག་ཏུ་སྤྲུལ་ནས། ཀྱེ་འདུས་བྱས་ཐམས་ཅད་ནི་མི་རྟག་པ། སྙིང་པོ་མེད་པ། ཡང་དག་པར་སྲིད་པ་
མ་ཡིན་ཏེ། འཁྲུལ་སྣང་འདི་རྫུན་པས་བདེན་པར་མ་ཞེན་ཅིག །ཆོས་སྤྱོད་ཅིག་ཅེས་པ་ལ་སོགས་པའི་ཆོས་བསྟན་ནས།
རྒྱུ་དེས་མི་དགེ་བ་དེར། དགེ་བ་བསྒྲུབས་པས་ཚེ་རབས་ཡང་ཡང་འཕོས་པ་ལྟར་སྣང་དུས་མཐོ་རིས་ཀྱི་བདེ་བ་དང་ཆོས་
སྤྱོད་པའི་རིགས་སུ་གྱུར་ཏེ་གནས་སྐབས་སུ་བདེ་བར་གྱུར་པ་ལས། གཉིད་ཀྱང་ཁད་ཀྱིས་བསྲབ་པའི་འོག་ཏུ་འཁོར་བ་
རྫུན་པར་ཤེས་པའི་རྐྱེན་དེས་གཉིད་སད་པ་ན། སྔར་གྱི་མལ་ལས་མ་གཡོས་བཞིན་དུ་རྨི་ལམ་འབྱུང་བ་ཡང་མཐོང་ལ།
399



ཕུ་བོས་སྤྲུལ་པ་བཀྱེ་ནས་དོན་བྱས་པའང་དྲན་བཞིན་དུ། ཕུ་བོ་དང་དོན་ལ་བཟང་ངན་མེད་པ་ཡིན་ཡང་དར་ཅིག་་་་་་
བཟང་ངན་དུ་སྣང་བ་དེ་ཉིད་ལ། སྤུན་གཉིས་བཞད་གད་དུ་དོན་དེ་གླེང་བ་ཇི་ལྟ་བ་བཞིན་ཏེ། སངས་རྒྱས་དང་སེམས་
ཅན་སྙིང་པོ་ཡེ་ཤེས་ཀྱི་ཁང་བཟང་པ་ལ་མཉམ་དུ་དབང་ཡང་རེ་ཞིག་བློ་བུར་བསྒྲིབ་པའི་གཉིད་སད་མ་སད་ཁྱད་ལྟ་་་
བུས་ཁོང་དུ་ཆུད་པར་བྱའོ། །དེའང་ཤེས་བྱའི་མཁྱེན་ཚུལ་གཉིས་ལས། ཇི་ལྟ་བ་མཁྱེན་པ་ནི་སངས་རྒྱས་ཀྱི་ཡེ་ཤེས་ཀྱིས་
འཁོར་འདས་ཀྱི་ཆོས་ཐམས་ཅད་ཀྱི་ངོ་བོ་ལ་སྐྱེ་འགག་ལ་སོགས་པའི་སྤྲོས་པ་དང་མཚན་མར་འཛིན་པའི་སྒྲོ་འདོགས་་་
མཐའ་དག་ཆོད་ནས་རང་བཞིན་དང་བཅས་པའི་ཤེས་བྱ་ཅུང་ཟད་ཀྱང་མ་དམིགས་པར་ངོན་སུམ་དུ་ཐུགས་སུ་ཆུད་པ་
ལ། ཆོས་ཉིད་ཇི་ལྟ་བ་བཞིན་མཁྱེན་ཞེས་བྱ་སྟེ། མདོ་ལས། འགའ་ཡང་མཐོང་བ་མེད་པ་ནི་ཆོས་མཐོང་བ་ཡིན་ནོ་ཞེས་་
པ་དང་། ཞི་བ་ལྷས། གང་ཚེ་དངོས་དང་དངོས་མེད་དག །བློ་ཡི་མདུན་ན་མི་གནས་པ། །དེ་ཚེ་རྣམ་པ་གཞན་མེད་པས། །
དམིགས་པ་མེད་པར་རབ་ཏུ་ཞི། །ཞེས་སོ། །ཇི་སྙེད་པ་མཁྱེན་ཚུལ་ནི། སངས་རྒྱས་ཀྱི་ཡེ་ཤེས་ཀྱིས་མཉམ་པར་བཞག་པ་
ལས་མ་གཡོས་བཞིན་དུ། ཤེས་བྱ་མཐའ་དག་རྫུན་པ་སྒྱུ་མ་ལྟ་བུར་མངོན་སུམ་དུ་མཁྱེན་པ་ནི་ཇི་སྙེད་པ་མཁྱེན་པ་ཡིན་
ཏེ། མདོ་ལས། རྣམ་པ་ཐམས་ཅད་མཁྱེན་པ་ཉིད་ཀྱི་དམིགས་པ་ནི་དངོས་པོ་མེད་པའོ་ཞེས་སོ། །དེའང་དབང་ཤེས་ལྟར་
ཡུལ་སོ་སོར་འཛིན་པས་མཁྱེན་པ་མ་ཡིན་གྱིས། ཤེས་པ་རྫས་གཅིག་གིས་ཀྱང་ཆོས་ཅན་མ་ལུས་པ་མཁྱེན་པ་ཡིན་ཏེ།
ཕལ་པོ་ཆེ་ལས། རྒྱལ་བའི་ཡེ་ཤེས་བླ་མེད་ཀྱིས། །སྐད་ཅིག་གིས་ནི་དོན་ཀུན་རིག །ཅེས་སོ། །དུས་གསུམ་གྱི་ཤེས་བྱ་རྣམས་
སྔ་ཕྱི་རིམ་གྱིས་མཁྱེན་པ་མ་ཡིན་གྱིས། དུས་ཅིག་ཅར་མཁྱེན་པ་ཡིན་ཏེ། མདོ་སྡེ་རྒྱན་ལས། ཉི་མའི་འོད་ཟེར་གཅིག་་་་་
བཏང་བས། །འགྲོ་བ་སྣང་བར་བྱེད་པ་ལྟར། །དེ་བཞིན་ཤེས་བྱ་ཐམས་ཅད་ལ། །སངས་རྒྱས་ཡེ་ཤེས་ཅིག་ཅར་སྣང་། །
ཞེས་སོ། །དེ་དག་ཀྱང་མཉམ་གཞག་གི་ངང་ལས་མ་གཡོས་པར་གཟིགས་ཀྱིས། རྗེས་ཐོབ་མཚན་ཉིད་པ་མེད་དེ། རྣམ་
གཡེང་བག་ཆགས་དང་བཅས་པ་སྤང་བའི་ཕྱིར་རོ། །དེ་ཉིད་ལས། ཐུབ་པ་སྒྲིབ་ཀུན་ངེས་པར་གྲོལ། །ཅེས་སོ། །མཉམ་་་
རྗེས་སུ་བཏགས་པ་ནི་རང་དོན་ཆོས་སྐུ་ལས་མི་གཡོ་བ་མཉམ་གཞག་ལ། དེའི་ངང་ལས་གཞན་དོན་འཕྲིན་ལས་འབྱུང་
བ་རྗེས་ཐོབ་ཏུ་བརྗོད་པ་ཡིན་ཏེ། རྒྱུད་བླ་མ་ལས། སྒྲིབ་པ་གཉིས་དང་བྲལ་བ་ཡི། །རྒྱུ་ནི་ཡེ་ཤེས་གཉིས་ཡིན་ཏེ། །མི་རྟོག་
པ་དང་དེ་ཡི་ནི། །རྗེས་ཐོབ་དེ་ནི་ཡེ་ཤེས་འདོད། །ཅེས་བརྡ་ཙམ་གྱི་ཆ་ལ་དགོངས་ནས་བརྗོད་ཀྱང་། རྟག་ཏུ་མཉམ་་་་་
གཞག་ལས་མི་གཡོ་བར་དཀོན་མཆོག་བརྩེགས་པ་ལས། གླང་ཆེན་བཞུགས་ཀྱང་མཉམ་པར་བཞག །གླང་ཆེན་གཟིམས་
ཀྱང་མཉམ་པར་བཞག །གླང་ཆེན་མནལ་ཡང་མཉམ་གཞག་ཡིན། །ཅེས་གྲུབ་བོ། །གཉིས་པ་རྩོད་པ་སྤང་བ་ལ་གཉིས་་་་
ལས། ཇི་ལྟ་བ་མཁྱེན་པའི་ཡུལ་ཆོས་ཉིད་མི་སྲིད་པའི་ཕྱིར་དེ་གཟིགས་པའི་ཡེ་ཤེས་མི་སྲིད་པར་ཐལ་ཏེ། རྡོ་རྗེ་གཅོད་པ་
ལས། ཆོས་ཉིད་ཤེས་བྱ་མ་ཡིན་ཏེ། དེ་ནི་ཤེས་པར་ཡོད་མི་ནུས། །ཞེས་པའི། ལན་ནི་ཆོས་ཉིད་དེ་ངོ་བོར་གྲུབ་པའི་ཤེས་
བྱ་མ་ཡིན་པས་དེ་སྐད་གསུངས་ཀྱང་བརྗོད་མེད་བསམ་གྱིས་མི་ཁྱབ་པ་མཐའ་བྲལ་ཙམ་དུ་སོ་སོ་རང་གིས་རིག་པའི་ཡེ་
ཤེས་ཀྱི་ཡུལ་ཡིན་པས་མཁྱེན་ཏེ་སྒྲ་གཅན་འཛིན་གྱིས་ཡུམ་ལ་བསྟོད་པ་ལས། སྨྲ་བསམ་བརྗོད་མེད་ཤེས་རབ་ཕ་རོལ་་་
ཕྱིན། །མ་སྐྱེས་མི་འགག་ནམ་མཁའི་ངོ་བོ་ཉིད། །སོ་སོ་རང་རིག་ཡེ་ཤེས་སྤྱོད་ཡུལ་བ། །དུས་གསུམ་རྒྱལ་བའི་ཡུམ་ལ་ཕྱག་
400
L་



འཚལ་ལོ། །ཞེས་གསུངས་པ་ཡིན་ནོ། །ཇི་སྙེད་པའི་ཡེ་ཤེས་ཀྱི་ཡུལ་མ་དག་པ་རང་མཚན་པ་མི་སྲིད་པའི་ཕྱིར་དེ་་་་
གཟིགས་པའི་ཡེ་ཤེས་མི་སྲིད་པར་ཐལ་ཞེ་ན། བདེན་པ་མེད་ཀྱང་རྫུན་པ་ཡོད་པས་མཁྱེན་ནོ། །ཤེས་བྱའི་མཐའ་དང་། .
སེམས་ཅན་གྱི་གྲངས་དང་། འཁོར་བའི་ཐོག་མཐའ་མི་སྲིད་པའི་ཕྱིར། དེ་གཟིགས་པའི་ཡེ་ཤེས་མི་སྲིད་པར་ཐལ་ཞེ་་་
ནའང་། ཤེས་བྱ་ལ་སྲིད་པ་སངས་རྒྱས་ཀྱིས་མཁྱེན་པར་ཁས་བླངས་ཀྱིས་མི་སྲིད་པ་དེ་ཤེས་བྱ་མ་ཡིན་པས་གཟིགས་པ་
མ་ཡིན་ཏེ་རི་བོང་གི་རྭ་བཞིན་ནོ། །དེའང་རྒྱུད་བླ་མའི་འགྲེལ་བར། ཐོག་མེད་གྱུར་ཀྱང་ཐ་མ་དང་ལྡན་པ། །ཞེས་་་་་
གསུངས་པས། ནམ་རྣམ་པར་དག་པ་ཐོབ་པ་རྣམས་ཀྱིས་ཉོན་མོངས་པ་ཕྱི་མ་དག་པ་ཡིན་ཏེ། ལེགས་པར་མཁྱེན་པ་་་་
ཡིན་ནོ། །དོན་གསུམ་མཛད་པ་འཕྲིན་ལས་ནི་ལོངས་སྐུའི་ངང་ལས་སྤྲུལ་སྐུ་འཕྲོ་བས་སྲིད་པ་ཇི་སྲིད་གནས་ཀྱི་བར་རྒྱུན་
མི་འཆད་པར་འགྲོ་བའི་མོས་པ་བཞིན་འབྱུང་སྟེ། མངོན་རྟོགས་རྒྱན་ལས། དེ་བཞིན་འཁོར་བ་ཇི་སྲིད་འདིའི། །ལས་ནི་
རྒྱུན་མི་འཆད་པར་འདོད། །ཅེས་པ་དང་། རྒྱུད་བླ་མ་ལས། གཞན་གྱི་དབང་གིས་ངེས་འབྱུང་དང་། །བདག་དང་སེམས་
ཅན་མཚུངས་གཟིགས་དང་། །མཛད་པ་ཡོངས་སུ་མ་རྫོགས་ཕྱིར། །འཁོར་བ་ཇི་སྲིད་མཛད་མི་འཆད། །ཅེས་སོ། །ཇི་ལྟ་ཞེ་
ན། སེམས་ཅན་གྱི་ཁམས་དང་། དེ་ཉིད་གང་གིས་འདུལ་དང་། ཐབས་ཀྱིས་བྱ་བ་དང་། དུས་སུ་འདོམས་པ་ལས་ཡོལ་་་
བར་མི་མངའ་བ་རྣམས་མཁྱེན་ནས་དོན་མཛད་དེ། དེ་ཉིད་ལས། གདུལ་བྱའི་ཁམས་དང་འདུལ་བའི་ཐབས་དང་ནི། །
གདུལ་བྱའི་ཁམས་ཀྱིས་གདུལ་བྱའི་བྱ་བ་དང་། །དེ་ཡི་ཡུལ་དང་དུས་སུ་གཤེགས་པ་ལ། །ཁྱབ་བདག་རྟག་ཏུ་ལྷུན་གྱིས་་
གྲུབ་པར་འཇུག །ཅེས་སོ། །ཇི་ལྟར་ལྷུན་གྱིས་གྲུབ་པར་འཇུག་ཅེ་ན་དཔེ་དགུས་རིག་པར་བྱ་སྟེ། དེ་ཉིད་ལས། གང་ཞིག་
བརྒྱ་བྱིན་རྔ་དང་སྤྲིན་བཞིན་དང་། །ཚངས་ཉི་རིན་ཆེན་ཡིད་བཞིན་ནོར་རྒྱལ་བཞིན། །སྒྲ་བསྙན་ནམ་མཁའ་ས་བཞིན་
སྲིད་པའི་བར། །འབད་མེད་གཞན་དོན་བྱེད་དེ་རྣལ་འབྱོར་རིགས། །རིན་ཆེན་ལྷ་དབང་སྣང་ཞིང་སྟོན་པ་དེ། །ལེགས་་་
པར་འདོམས་མཛད་ལྷ་ཡི་རྔ་དང་འདྲ། །ཁྱབ་བདག་མཁྱེན་དང་བརྩེ་ཆེན་སྤྲིན་ཚོགས་ནི། །མཐའ་ཡས་འགྲོ་བ་སྲིད་་་་
རྩེའི་བར་དུ་ཁྱབ། །ཚངས་བཞིན་ཟག་མེད་གནས་ལས་མ་བསྐྱོད་པར། །སྤྲུལ་པ་རྣམ་པ་དུ་མ་རབ་ཏུ་སྟོན། །ཉི་བཞིན་ཡེ་
ཤེས་སྣང་བ་རབ་སྤྲོ་གང་། །རྣམ་དག་རིན་ཆེན་ཡིད་བཞིན་ནོར་འདྲའི་ཐུགས། །རྒྱལ་བ་རྣམས་ཀྱི་གསུང་དེ་ཉིད། །བྲག་
ཅ་བཞིན་དུ་ཡི་གེ་མེད། །སྐུ་ནི་ནམ་མཁའ་ལྟ་བུ་སྟེ། །ཁྱབ་དང་གཟུགས་མེད་རྟོག་པ་ཉིད། །ས་བཞིན་འགྲོ་བ་དཀར་པོ་ཡི། །
།ཆོས་ཀྱི་སྨན་ནི་མ་ལུས་པའི། །རྣམ་པ་ཀུན་དུ་གཞིར་གྱུར་པ། །སངས་རྒྱས་ཀྱི་ནི་ས་ཡིན་ནོ། །ཞེས་སོ། །དེ་ལྟར་ན་ལྷུན་་་་
གྱིས་གྲུབ་པའི་འཕྲིན་ལས་ཀྱང་། འགྲོ་བའི་ཁམས་ལ་སྐལ་བ་གང་ཡོད་དེར། །ཅིག་ཅར་འཇུག་པ་ཉི་མ་ལྟ་བུ་སྟེ། །དེ་ཉིད་
ལས། གང་ཕྱིར་གདུལ་བྱ་དག་པ་ཡི། །ཆུ་ཡི་སྣོད་ནི་ཐམས་ཅད་ལ། །བདེར་གཤེགས་ཉི་མའི་གཟུགས་བརྙན་ནི། །དཔག་
ཏུ་མེད་པ་ཅིག་ཆར་འཆར། །ཅེས་སོ། །དེའང་གདུལ་བྱའི་སེམས་ཀྱི་རྗེས་སུ་བྱེད་པ་ཉིད་ལའང་དེ་ལས། ཇི་ལྟར་བཻཌཱུར་་
ས་གཞི་གཙང་མ་ལ། །ལྷ་དབང་ལུས་ཀྱི་གཟུགས་བརྙན་སྣང་བ་ལྟར། །དེ་བཞིན་འགྲོ་སེམས་ས་གཞི་གཙང་མ་ལ། །ཐུབ་
པའི་དབང་པོ་སྐུ་ཡི་གཟུགས་བརྙན་འཆར། །འགྲོ་བར་གཟུགས་བརྙན་འཆར་ནུས་རྙོག་མེད་དང་། །རྟོག་པའི་རང་་་་་
སེམས་རབ་འཇུག་དབང་གིས་འཇུག །ཅེས་སོ། །དེ་ལྟར་སྣང་བའི་འཕྲིན་ལས་སངས་རྒྱས་ཀྱིས་ཆོས་སྟོན་པ་ལ་སོགས་་་
401



པའང་གདུལ་བྱ་རང་རང་གི་ལས་ཀྱིས་སྣང་བ་ཡིན་ཏེ། དེ་ཉིད་ལས། ཇི་ལྟར་ལྷ་ནང་ལྷ་རྣམས་ཀྱི། །རྔ་སྒྲ་རང་གི་ལས་་་
ལས་བྱུང་། །དེ་བཞིན་འཇིག་རྟེན་ཐུབ་པའི་ཆོས། །གསུངས་བ་རང་གི་ལས་ལས་བྱུང་། །ཞེས་སོ། །དཔེར་ན་སྒྲ་བརྙན་་་་་
ཡོད་ཀྱང་རྣ་བ་མེད་པས་མི་ཐོས་པ་ལྟར། རང་གིས་སངས་རྒྱས་ལ་སོགས་པ་མཐོང་ན་ཆོས་ཐོས་པའི་ལས་མ་བསགས་ན་
མི་འབྱུང་པའང་། དེ་ཉིད་ལས། ཇི་ལྟར་རྣ་བ་དང་བྲལ་བས་ཕྲ་མོའི་སྒྲ་ནི་མི་མྱོང་ཞིང་། ཐམས་ཅད་ལྷ་ཡི་རྣ་བར་ཡང་།
རྣ་ལམ་དུ་ནི་མི་འགྲོ་ལྟར། དེ་བཞིན་ཆེས་ཕྲ་མཆོག་ཏུ་ནི། །ཞིབ་མོའི་ཡེ་ཤེས་སྤྱོད་ཡུལ་ཡང་། །ཉོན་མོངས་མེད་ཡིད་་་་་
འགའ་ཞིག་གི །རྣ་བའི་ལམ་དུ་འགྱུར་བ་ཡིན། །ཅེས་སོ། །མདོར་བསྡུ་ན་ཆོ་འཕྲུལ་རྣམ་པ་གསུམ་གྱིས་འཁོར་བ་མ་་་་་
སྟོངས་ཀྱི་བར་དུ་དོན་མཛད་ནས་འགྲོ་བ་རྣམས་ཞི་བའི་ལམ་ལ་འགོད་པའོ། །ཆོ་འཕྲུལ་གསུམ་ནི་རྒྱུད་བླ་མའི་འགྲེལ་པ་
ལས། ལུས་ཀྱི་ཆོ་འཕྲུལ་གྱིས་ཕྱོགས་བཅུའི་འཇིག་རྟེན་གྱི་ཁམས་མ་ལུས་པ་ཁྱབ་པ་ནི། རྫུ་འཕྲུལ་གྱི་ཆོ་འཕྲུལ་ཅེས་་་་་
བསྟན་ཏོ། །སེམས་གྱི་རྣམ་གྲངས་མཁྱེན་པས་དེ་རྟོགས་པ་སེམས་ཅན་གྱི་སེམས་ཀྱི་སྤྱོད་པ་ཟབ་མོ་སྣང་བ་ནི། ཀུན་་་་་་
བརྗོད་པའི་ཆོ་འཕྲུལ་ལོ། །ངག་གིས་དབྱངས་བརྗོད་པས་ངེས་པར་འབྱིན་པའི་ལམ་ལས་བརྩམས་ཏེ་དེ་འདོམ་པ་དང་་
རྗེས་སུ་བསྟན་ནི་རྗེས་སུ་བསྟན་པའི་ཆོ་འཕྲུལ་ཅེས་གསུངས་སོ། །བཞི་པ་མི་སློབ་པའི་ལམ་གྱི་ཁྱད་པར་གྱི་ཆོས་ལ་་་་་
གསུམ་ལས། སྤང་བའི་ཁྱད་པར་ནི། སྒྲིབ་གཉིས་བག་ཆགས་དང་བཅས་པ་མ་ལུས་པ་སྤང་པ་སྟེ། རྡོ་རྗེ་རྩེ་མོ་ལས། ཉོན་
མོངས་པ་དང་དེ་བཞིན་སྐྱེས། །ཉོན་མོངས་ཤེས་བྱའི་སྒྲིབ་དེ་བཞིན། །གང་ཡང་མི་མཐུན་ཕྱོགས་ཆོས་བཅོམ། །དེང་་་་་
འདིར་བཅོམ་ལྡན་འདུས་སུ་བཤད། །ཅེས་པ་དང་། མདོ་སྡེ་རྒྱན་ལས། ཐུབ་པ་སྒྲིབ་ཀུན་ངེས་པར་གྲོལ། །ཅེས་སོ། །
རྟོགས་པའི་ཁྱད་པར་ནི་ཆོས་ཐམས་ཅད་མངོན་སུམ་དུ་ཡང་དག་པ་ཇི་ལྟ་བ་བཞིན་རྟོགས་པ་སྟེ། ཡུམ་བར་མ་ལས། དེ་
བཞིན་གཤེགས་པ་རྣམས་ཀྱིས་ནི་ཆོས་གང་ཡང་མངོན་པར་རྫོགས་པར་སངས་མ་རྒྱས་པའམ་མ་གཟིགས་པའམ། མ་་་
ཁྱེན་པ་འགའ་ཡང་མེད་དོ། །ཆོས་ཐམས་ཅད་ཡང་དག་པ་ཇི་ལྟ་བ་བཞིན་དུ་མངོན་སུམ་དུ་རབ་ཏུ་མཁྱེན་ཏོ་ཞེས་སོ། །
ཡོན་ཏན་གྱི་ཁྱད་པར་ནི་འཇིག་རྟེན་དང་འཇིག་རྟེན་ལས་འདས་པའི་ཡོན་ཏན་མ་ལུས་པ་དང་ལྡན་པ་སྟེ། དབྱེ་ན་སྐུ་་
གསུང་ཐུགས་མི་ཟད་པ་རྒྱན་གྱི་འཁོར་ལོའི་ཡོན་ཏན་དྲུག་ཅུ་རྩ་བཞིའི་གཏེར་འཆང་བའོ། །དྲུག་ཅུ་རྩ་བཞི་ནི་རྒྱུད་བླ་
མའི་འགྲེལ་པ་ལས། དེ་ལྟར་དེ་བཞིན་གཤེགས་པའི་སྟོབས་བཅུ་དང་། མི་འཇིགས་པ་བཞི་དང་། སངས་རྒྱས་ཀྱི་ཆོས་མ་
འདྲེས་པ་བཅོ་བརྒྱད་དང་། སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་པོ་དེ་དག་རྣམ་པ་གཅིག་ཏུ་མངོན་པར་བསྡུས་ཏེ་
དྲུག་ཅུ་རྩ་བཞིར་འགྱུར་རོ། །ཞེས་སོ། །སྟོབས་བཅུ་ནི་རྒྱུད་བླ་མ་ལས། གནས་དང་གནས་མིན་ལས་རྣམས་ཀྱི། རྣམ་སྨིན་
དང་ནི་དབང་པོ་དང་། །ཁམས་རྣམས་དང་ནི་མོས་པ་དང་། །ཀུན་འགྲོའི་ལམ་དང་བསམ་གཏན་ཚོགས། །ཉོན་མོངས་་
དྲི་མ་མེད་པ་དང་། །གནས་ནི་རྗེས་སུ་དྲན་པ་དང་། །ལྷ་ཡི་མིག་དང་ཞི་བ་དག །མཁྱེན་པའི་སྟོབས་ནི་རྣམ་པ་བཅུ། །
ཞེས་སོ། །མི་འཇིགས་པ་བཞི་ནི་དེ་ལས། ཆོས་ཀུན་རྫོགས་པར་བྱང་ཆུབ་དང་། །གེགས་ཞི་འགོག་པར་བྱེད་པ་དང་། །
. ལམ་སྟོན་པ་དང་འགོག་སྟོན་ལ། །མི་འཇིགས་པ་ནི་རྣམ་པ་བཞི། །ཞེས་སོ། །ཆོས་མ་འདྲེས་པ་ནི་དེ་ཉིད་ལས། འཁྲུལ་་་་
དང་ཅ་ཅོ་མི་མངའ་སྟེ། །སྟོན་ལ་དྲན་པ་ཉམས་མི་མངའ། །མཉམ་པར་མ་བཞག་ཐུགས་མི་མངའ། །འདུ་ཤེས་སྣ་ཚོགས་
402



ཀྱང་མི་མངའ། །མ་བརྟགས་བཏང་སྙོམས་མི་མངའ་སྟེ། །འདུན་པ་བརྩོན་འགྲུས་དྲན་པ་དང་། །ཤེས་རབ་རྣམ་གྲོལ་རྣམ་
གྲོལ་གྱི། །ཡེ་ཤེས་གཟིགས་པ་ཉམས་མི་མངའ། །ལས་རྣམས་ཡེ་ཤེས་སྔོན་འགྲོ་དང༌། །དུས་ལ་ཡེ་ཤེས་སྒྲིབ་པ་མེད། །དེ་་་
ལྟར་བཅོ་བརྒྱད་འདི་དང་གཞན། །སྟོན་པའི་མ་འདྲེས་ཡོན་ཏན་ཡིན། །ཅེས་སོ། ། ་
གསུམ་པ་སྐུ་དང་ཡེ་ཤེས་སོགས་བྱེ་བྲག་ཏུ་བཤད་པ་ནི། མི་ཕམ་འཇམ་པའི་དབྱངས་ཀྱིས་མཁས་པའི་ཚུལ་ལ་་་
འཇུག་པའི་སྒོ་ཞེས་བྱ་བའི་བསྟན་བཅོས་ལས། འབྲས་བུ་སངས་རྒྱས་ཀྱི་ས་དེ་ནི་སྐུ་བཞི་དང་ཡེ་ཤེས་ལྔས་བསྡུས་ཏེ།
དང་པོ་ངོ་བོ་ཉིད་ཀྱི་སྐུ་ནི་གདོད་ནས་རང་བཞིན་གྱིས་རྣམ་པར་དག་པ་ཆོས་ཉིད་ཀྱི་སྐུའོ། །དེ་ཅི་ལྟ་བུ་ཞེ་ན་ཆོས་་་་་་
ཐམས་ཅད་ཀྱི་གནས་ལུགས་སྣང་སྟོང་ཟུང་འཇུག །རྣམ་ཀུན་མཆོག་ལྡན་གྱི་སྟོང་པ་ཉིད་ཆོས་ཀྱི་དབྱིངས་འགྱུར་བ་མེད་
པ་ཡིན་ལ། དེ་ཡང་སྣང་བའི་ཆ་ནས་རིས་སུ་མ་ཆད་པའི་སྐུ་དང་ཡེ་ཤེས་ཀྱི་རང་བཞིན། སྟོང་པའི་ཆ་ནས་ཅིར་ཡང་མ་
གྲུབ་པའི་དབྱིངས་དང་འདུ་འབྲལ་མེད་པ། ཡེ་ནས་ལྷུན་གྱིས་གྲུབ་པ་ཆོས་ཉིད་ཀྱི་བབ། སུས་ཀྱང་མ་བྱས་པའི་འདུས་་
མ་བྱས་ཏེ། དེ་ཡང་དངོས་དངོས་མེད་གཉིས་ཀའི་མཐའ་ལ་མི་གནས་པའི་འདུས་མ་བྱས་ཆེན་པོ་ཡིན་ནོ། །འདི་ནི་་་་
གཞིའི་དུས་སུ་ཐེག་ཆེན་ལམ་གྱིས་རྟོགས་བྱའི་དམ་པ་དེ་ཁོ་ན་ཉིད་དང་། དོན་དམ་པའི་བདེན་པ་དང་། ཆོས་ཀྱི་་་་་
དབྱིངས་ཞེས་བྱ་བ་ཡིན་ལ། དེ་བཞིན་གཤེགས་པ་རྣམས་བྱུང་ཡང་རུང་། མ་བྱུང་ཡང་རུང་། བསྟན་ཀྱང་རུང་མ་བསྟན་
ཀྱང་རུང་། རྟོགས་ཀྱང་རུང་མ་རྟོགས་ཀྱང་རུང་། ཆོས་རྣམས་ཀྱི་ཆོས་ཉིད་འདི་ནི་སྔ་ཕྱིའི་ཁྱད་མེད་པར་དེ་ཁོ་ན་བཞིན་
དུ་གནས་པ་ཡིན་ཞིང་། འདི་ཆོས་ཀུན་གྱི་ཆོས་ཉིད་ཡིན་པས། སེམས་ཅན་རྣམས་ཀྱི་སེམས་ཀྱི་ཆོས་ཉིད་ཀྱང་འདི་ལས་
གཞན་དུ་མེད་དོ། །འདི་ཡོད་པ་དང་རྟོགས་ཤིང་ལམ་དུ་བྱས་པ་ལས་མཐར་འབྲས་ཐོབ་པ་ཡིན་པས་ན་རང་བཞིན་གྱིས་
གནས་པའི་རིགས་དང་། བདེ་གཤེགས་སྙིང་པོ་ཞེས་བྱའོ། །ཆོས་ཀྱི་དབྱིངས་དང་ངོ་བོ་ཐ་དད་དུ་མེད་པས་རང་བྱུང་གི་
ཡེ་ཤེས་ཞེས་ཀྱང་བྱའོ། །འདི་ནི་ཆོས་ཀུན་གྱི་གནས་ལུགས་ངོ་བོ་ཉིད་ཀྱི་གཞི། དཀོན་མཆོག་གསུམ་གྱི་འབྱུང་གནས། །
མཐར་ཐུག་ཐེག་གཅིག་འགྲུབ་པའི་རྟེན། ཆོས་ཉིད་མཉམ་པ་ཉིད་ཉག་གཅིག་གོ །གནས་ལུགས་ཆོས་ཉིད་དེ་རང་་་་་་
བཞིན་གྱིས་རྣམ་པར་དག་ཀྱང་སེམས་ཅན་རྣམས་རང་སྣང་གི་སྒྲིབ་པས་བསྒྲིབས་ནས་མངོན་དུ་མ་གྱུར་པ་ལ། དེ་་་་
བཞིན་གཤེགས་པ་ཐབས་ལ་མཁས་པས་ཆོས་ཀྱི་སྒོ་སྣ་ཚོགས་ཀྱིས་གདུལ་བྱའི་བློ་རིམ་པར་སྦྱངས་ནས། མཐར་ཐུག་་་་་
དབྱིངས་དེའི་རང་བཞིན་ཤེས་ཤིང་མངོན་དུ་བྱེད་པ་འཇིགས་མེད་རྟག་པ་ཐེག་པ་མཆོག་གི་ལམ་བསྟན་པ་དེ་ལ་བརྟེན་
ནས་གློ་བུར་གྱི་དྲི་མ་ཐམས་ཅད་བྲལ་བ་ན། དག་པ་གཉིས་ལྡན་གྱི་བྲལ་འབྲས་ངོ་བོ་ཉིད་ཀྱི་སྐུ་ཟག་མེད་ཀྱི་ཆོས་ཀུན་གྱི་
གཞིར་གྱུར་པ་གཙང་བདེ་རྟག་བདག་གི་མཐར་ཕྱིན་པ་རྡོ་རྗེ་ལྟ་བུའི་སྐུ། ཡེ་ཤེས་ཀྱི་སྐུ། མཉམ་པ་ཉིད་ནམ་མཁའ་ལྟ་
བུའི་སྐུ་དེ་མངོན་དུ་གྱུར་པ་ནི་སངས་རྒྱས་ཀྱི་སྐུ་མཐར་ཐུག་པའོ། །རྣམ་པ་ཐམས་ཅད་པའི་ཡེ་ཤེས་ཀྱི་སྐུ་དེའི་མཁྱེན་ཆ་
ལ་ཡེ་ཤེས་ཆོས་ཀྱི་སྐུ་དང་། དག་པའི་གདུལ་བྱ་ལ་གཟུགས་སྐུར་སྣང་བ་ངེས་པ་ལྔ་དང་ལྡན་པ་ལོངས་སྤྱོད་རྫོགས་པའི་
སྐུ་དང་། མ་དག་པའི་གདུལ་བྱ་ལ་གཟུགས་སྐུར་སྣང་བ་སྤྲུལ་པའི་སྐུ་སྟེ་སྐུ་བཞིར་གསུངས་སོ། །དེ་ཡང་སངས་རྒྱས་ནི་་
ཡེ་ཤེས་ཀྱི་སྐུ་འབའ་ཞིག་ཡིན་པས་སངས་རྒྱས་ཀྱི་ས་ཐམས་ཅད་ཡེ་ཤེས་ལྔས་བསྡུས་པར་རིག་པར་བྱ་སྟེ་གང་ཞེ་ན་ཀུན་
403



གཞི་གནས་གྱུར་པ་ཆོས་ཀྱི་དབྱིངས་ཀྱི་ཡེ་ཤེས་ནི། ཆོས་ཀྱི་དབྱིངས་དང་གཉིས་སུ་མེད་པའི་ཡེ་ཤེས་ཤེས་བྱ་ཐམས་ཅད་
ལ་ཁྱབ་ཅིང་རྗེས་སུ་སོང་བ་ནམ་མཁའ་ལྟ་བུ་སྟེ། ངོ་བོ་ཉིད་དང་ཆོས་ཀྱི་སྐུའི་གདགས་གཞི་མཐར་ཐུག་པའོ། །ཀུན་་་་་
གཞིའི་རྣམ་ཤེས་གནས་གྱུར་པ་མེ་ལོང་ལྟ་བུའི་ཡེ་ཤེས་ནི། རྟག་ཏུ་ཆོས་ཉིད་ལས་མི་གཡོ་ཞིང་ང་དང་ང་ཡིར་མེད་པ།
ཡུལ་ཡོངས་སུ་མ་ཆད་པ། དུས་རྟག་ཏུ་གནས་པ། མེ་ལོང་ལ་གཟུགས་བརྙན་ཤར་བ་ལྟར་ཤེས་བྱ་ཀུན་ལ་མ་རྨོངས་པར་
གསལ་ཡང་ཡུལ་ཡུལ་ཅན་གྱི་རྣམ་རྟོག་མེད་པ། ཡེ་ཤེས་ཕྱི་མ་གསུམ་དང་སངས་རྒྱས་ཀྱི་ཡེ་ཤེས་སུ་གདགས་པ་ཀུན་གྱི་་
འབྱུང་གནས། ལོངས་སྤྱོད་རྫོགས་པའི་སངས་རྒྱས་ཉིད་དུ་གདགས་པའི་གཞི་མཐར་ཐུག་པའོ། །ཉོན་ཡིད་གནས་གྱུར་
པ་མཉམ་ཉིད་ཡེ་ཤེས་ནི་སྲིད་ཞིར་མི་གནས་པའི་མཉམ་པ་ཉིད་དུ་ཞུགས་པ། །དམིགས་པ་མེད་པའི་བྱམས་པ་དང་་་་
ཐུགས་རྗེ་ཆེན་པོས་སེམས་ཅན་རྣམས་ལ་རང་རང་གི་མོས་པ་བཞིན་དུ་སངས་རྒྱས་ཀྱི་སྐུ་སྟོན་པས་བྱེད་པའོ། །ཡིད་ཀྱི་
རྣམ་ཤེས་གནས་གྱུར་སོ་སོར་རྟོག་པའི་ཡེ་ཤེས་ནི་ཤེས་བྱ་ཐམས་ཅད་ལ་རྟག་ཏུ་ཆགས་ཐོགས་མེད་པས་ཏིང་ངེ་འཛིན་
དང་གཟུངས་ཀྱི་གཏེར་དང་འདྲ་བ། འཁོར་གྱི་དཀྱིལ་འཁོར་ཀུན་ཏུ་ཆོས་ཀྱི་འབྱོར་པ་ཆེན་པོ་ཐམས་ཅད་སྟོན་ཅིང་ཐེ་
ཚོམ་གཅོད་པའི་ཆོས་ཀྱི་ཆར་ཆེན་པོ་འབེབས་པར་བྱེད་པའོ། །སྒོ་ལྔའི་རྣམ་ཤེས་གནས་གྱུར་པ་བྱ་བ་གྲུབ་པའི་ཡེ་ཤེས་་
ནི་འཇིག་རྟེན་གྱི་ཁམས་ཀུན་ཏུ་སྐུ་དང་གསུང་ཐུགས་སོགས་སྣ་ཚོགས་དཔག་ཏུ་མེད་པའི་སྤྲུལ་པས་སེམས་ཅན་ཀུན་གྱི་
དོན་སྒྲུབ་པར་བྱེད་པའོ། །དེ་ལ་ཆོས་ཀྱི་སྐུ་ནི་ཟག་པ་མེད་པའི་ཆོས་སྡེ་ཚན་ཉེར་གཅིག་གི་བདག་ཉིད་ཅན་དུ་གསུངས་
ཏེ། གང་ཞེ་ན་བྱང་ཆུབ་ཀྱི་ཕྱོགས་དང་མཐུན་པའི་ཆོས་སུམ་ཅུ་རྩ་བདུན་ནི་སྡེ་ཚན་དང་པོ་སྟེ། དེ་དག་གི་དོན་སྔར་་་་་
ཟིན་ལ་འདིར་བྱང་ཕྱོགས་དེ་དག་མཐར་ཕྱིན་པ་འབྲས་བུ་སངས་རྒྱས་ཀྱི་ཡེ་ཤེས་དམ་པར་གནས་ཡོངས་སུ་གྱུར་པ་་་་
ཡིན་གྱི་སེམས་དང་སེམས་བྱུང་གི་དངོས་པོ་རང་རྒྱུད་པ་མིན་པར་གོ་དགོས་ལ། གཞན་ཐམས་ཅད་ལའང་དེ་བཞིན་དུ་
ཤེས་པར་བྱའོ། །གཉིས་པ་ཚད་མེད་བཞིའི་དོན་ཡང་སྔར་བཤད་ཟིན་ལ་འདིར་མཐར་ཕྱིན་པ་ཡེ་ཤེས་ཀྱིས་བསྡུས་པ་་་་
བསམ་གྱིས་མི་ཁྱབ་པའོ། །གསུམ་པ་རྣམ་པར་ཐར་པ་བརྒྱད་ནི། གཟུགས་ཅན་གཟུགས་ལ་ལྟ་བའི་རྣམ་ཐར། གཟུགས་་
མེད་གཟུགས་ལ་བལྟ་བའི་རྣམ་ཐར་གཉིས་ནི། ནང་བྱེད་པ་པོ་རང་ཉིད་ལ་གཟུགས་ཡོད་པ་དང་མེད་པར་འདུ་ཤེས་་་་
བཞག་ནས་ཕྱི་རོལ་གྱི་གཟུགས་རྣམས་ལ་མི་སྡུག་པར་ལྟ་བའོ། །སྡུག་པའི་རྣམ་པར་ཐར་པ་ནི་གཟུགས་མི་སྡུག་པོས་སྐྱོ་
བ་ལས་ཐར་པའི་སྡུག་པར་མོས་ཤིང་དེ་འདྲ་སྤྲུལ་པའོ། །དེ་ལྟར་སྡུག་མི་སྡུག་ཐམས་ཅད་ལྟོས་ནས་བློས་བཏགས་པ་ཙམ་
དུ་ཤེས་པས། གཟུགས་ལ་ཆགས་པ་ལས་ཐར་པར་བྱེད་པའི་ལམ་མོ། །ནམ་མཁའ་མཐའ་ཡས་ཀྱི་རྣམ་ཐར་སོགས་བཞི་་་
ནི་གཟུགས་མེད་བཞིའི་ཏིང་ངེ་འཛིན་ཏེ་གཟུགས་ཀྱི་ཁམས་དང་རང་ས་འོག་མ་དག་གི་ཆགས་པ་ལས་ཐར་བར་བྱེད་པ་
པའོ། །འགོག་པའི་རྣམ་པར་ཐར་པ་ནི། སྲིད་རྩེའི་སེམས་ལས་ཀྱང་འདས་ཏེ་ཚོར་བ་དང་འདུ་ཤེས་འགོག་པའི་ཏིང་ངེ་
འཛིན་ཏེ་དེས་ཁམས་གསུམ་གྱི་ཆགས་པ་ལས་ཐར་བར་བྱེད་པའོ། །དེ་བརྒྱུད་ཀྱི་དང་པོ་བདུན་ནི། འཇིག་རྟེན་པ་་་་
རྣམས་ཀྱིས་ཀྱང་བསྒྲུབ་ལ། འགོག་སྙོམས་ནི་ཉན་ཐོས་དགྲ་བཅོམ་པས་བསྒྲུབ་པ་ཡིན་ཞིང་། དེ་ཐམས་ཅད་བསམ་་་་
གཏན་ལ་བརྟེན་ནས་བསྒྲུབས་ཏེ་ཆགས་པ་ལས་སའི་དོན་དུ་སྒོམ་པ་ཡིན་ལ། དེ་དག་མཐར་ཕྱིན་པ་འབྲས་བུའི་ཡེ་ཤེས་
404



ཀྱི་ངོ་བོར་གྱུར་པ་བསམ་གྱིས་མི་ཁྱབ་པ་ནི་སངས་རྒྱས་ཀྱི་ས་ན་ཡོད་པ་སྟེ་འོག་མ་ཟིལ་གནོན་སོགས་ཐམས་ཅད་ལ་་་་་
ཡང་དེ་བཞིན་དུ་ཤེས་པར་བྱའོ། །བཞི་པ་མཐར་གྱིས་གནས་པའི་སྙོམས་འཇུག་དགུ་ནི་བསམ་གཏན་བཞི་དང་གཟུགས་
མེད་པའི་སྙོམས་འཇུག་བཞི་དང་འགོག་པའི་སྙོམས་འཇུག་དང་དགུ་སྟེ། འདི་དག་སྙོམས་འཇུག་གི་སྒྲིབ་པ་ལས་གྲོལ་་་
བའི་དོན་དུ་བསྒོམ་པ་སངས་རྒྱས་ཀྱི་སར་མཐར་ཐུག་པའོ། །ལྔ་པ་ཟིལ་གྱིས་གནོན་པའི་སྐྱེ་མཆེད་བརྒྱད་ནི། ནང་་་་་་
གཟུགས་སུ་འདུ་ཤེས་པས་ཕྱི་རོལ་གྱི་གཟུགས་ཆུང་ངུ་ཟིལ་གནོན་དང་། ཆེན་པོ་ཟིལ་གནོན་གཉིས། ནང་གཟུགས་མེད་
པར་འདུ་ཤེས་པ་དེ་གཉིས་ཏེ་དབྱིབས་ཟིལ་གནོན་བཞིའོ། །ནང་གི་འདུ་ཤེས་གཉིས་གོང་བཞིན་དང་གཟུགས་ཆུང་ངུ་་
སེམས་ཅན་གྱི་གཟུགས། ཆེན་པོ་སྣོད་ཀྱི་གཟུགས་རྣམས་སོ། །ཁ་དོག་གི་ཟིལ་གནོན་བཞིན་ནི་སྔོ་སེར་དཀར་དམར་ཟིལ་
གནོན་བཞིའོ། །འདི་དག་ཏིང་ངེ་འཛིན་ལ་བརྟེན་ནས་བསྒྲུབས་པས་དབྱིབས་དང་ཁ་དོག་ཇི་ལྟར་དམིགས་པ་ལྟར་སྣང་
བས་གཞན་ཟིལ་གྱིས་མནན་ནས་རང་ཡིད་མི་འཕྲོག་པར་བྱེད་པ་སྟེ། དབྱིབས་བཞི་ལ་མི་སྡུག་པ་ཡང་ཡོད་ལ། ཁ་དོག་
བཞི་སྡུག་པའོ། །དྲུག་པ་ཟད་པར་བཅུ་ནི་ཟད་པར་ས་ཆུ་མེ་རླུང་ནམ་མཁའ་ལྔ་དང་། སྔོ་སེར་དཀར་དམར་རྣམ་ཤེས་
ལྔ་སྟེ་བཅུའོ། །དེ་ཡང་ཏིང་ངེ་འཛིན་ལ་བརྟེན་ནས་ཟད་པར་བསྒྲུབས་པས། སྣང་བ་ཐམས་ཅད་གང་དམིགས་པ་དེ་་་
ཉིད་དུ་སྣང་བ་སྟེ། ཟད་པར་ཞེས་པ་མཐའ་དག་གི་དོན་ཏེ་ཐམས་ཅད་ལ་ཁྱབ་པར་སྣང་བ་ལ་བརྗོད་དོ། །དེའི་ཕྱིར་་་་
སར་དམིགས་ན་ཐམས་ཅད་དུ་སར་སྣང་བ་སོགས་སུ་ཤེས་པར་བྱའོ། །རྣམ་ཐར་དང་ཟད་པར་ཟིལ་གནོན་འདི་དག་་་་
ཏིང་ངེ་འཛིན་གྱི་རྩལ་སྦྱོང་བའི་དོན་དུ་བསྒོམ་པ་ཡིན་ཞིང་འདི་རྣམས་བསམ་གཏན་ལ་བརྟེན་ནས་ཏིང་འཛིན་དང་་་་
ཤེས་རབ་ཀྱི་ངོ་བོ་ཡིན་ལ་དེ་དང་མཚུངས་ལྡན་རྣམས་དང་བཅས་པ་སྟེ་གཞན་རྣམས་ལའང་དེ་བཞིན་ཤེས་པར་བྱའོ། །
འདི་དག་ལ་སྤྲུལ་པ་འབྱོང་བའི་ལམ་ཞེས་བྱའོ། །འདི་དག་གིས་མཚོན་ནས་སངས་རྒྱས་ཀྱི་ས་ན་འཇིག་རྟེན་པ་དང་ཉན་
ཐོས་སློབ་མི་སློབ་དང་། བྱང་སེམས་རྣམས་དང་ཐུན་མོངས་སུ་གྱུར་པ་ཞེས་པའི་ཆོས་སུ་བཞག་པ་དེ་དག་རྣམ་པ་ཆ་་་་
འདྲ་བའི་སྒོ་ནས་དེ་ལྟར་བཞག་ཀྱང་། སངས་རྒྱས་ཀྱི་ས་ན་ནི་ཐུན་མོང་མིན་པའི་ངོ་བོ་ཉིད་དུ་གྱུར་པ་ཡིན་ནོ། །བདུན་
པ་ཉོན་མོངས་མེད་པ་ནི། སྐབས་འདིར་ཕ་རོལ་གྱི་སེམས་རྒྱུད་རང་ལ་དམིགས་ནས་ཉོན་མོངས་མི་སྐྱེ་བར་རྗེས་སུ་སྲུང་
བར་བྱེད་པ་སྟེ། དེ་ཡང་ཉན་ཐོས་དགྲ་བཅོམ་པ་རྣམས་གྲོང་སོགས་སུ་བྱོན་པ་ན་ཐོག་མར་དེར་སོང་ན་བདག་ལ་་་་་
དམིགས་ནས་གཞན་རྒྱུད་ལ་ཉོན་མོངས་སྐྱེའམ་མི་སྐྱེ་མངོན་ཤེས་ཀྱིས་བརྟགས་ནས་སྐྱེ་བར་མཐོང་ན་དེར་མི་འགྲོ་བ་་་
སོགས་ཀྱིས་ཕ་རོལ་རྗེས་སུ་བསྲུང་བ་ཙམ་ཡིན་ལ། དེ་ཡང་མ་བརྟགས་པར་ཞུགས་པས་ཕ་རོལ་གྱི་ཉོན་མོངས་བསྲུང་མ་
ནུས་པ་ཡང་འབྱུང་ངོ་། །སངས་རྒྱས་ནི་ཉོན་མོངས་སྐྱེ་བའི་སེམས་ཅན་དེའི་དྲུང་དུ་གཤེགས་ནས་ཐབས་ལ་མཁས་པས་
དེ་དག་གི་ཉོན་མོངས་པ་རྒྱུན་གཅོད་པར་མཛད་པས་ཉོན་མོངས་མེད་པ་ཁྱད་པར་དུ་འཕགས་པའོ། །བརྒྱད་པ་སྨོན་་་་
ནས་མཁྱེན་པ་ཞེས་ཉན་ཐོས་རྣམས་ཀྱིས་གཞལ་བྱ་ལྐོག་གྱུར་དང་། གཞན་གྱིས་དྲིས་པའི་དོན་གང་དང་གང་ཡིན་པ་དེ་
ལ་འདི་ཤེས་པར་བྱའོ་ཞེས་སྨོན་ནས་བསམ་གཏན་ལ་མཉམ་པར་བཞག་པས་དོན་དེ་ཤེས་པར་བྱེད་པ། དཔེར་ན་མོ་་་
འགལ་གྱི་བུས་ཤཱཀྱའི་རྒྱལ་རབས་བཤད་པ་ལ་སོགས་པ་ལྟ་བུའོ། །ཉན་ཐོས་དེ་དག་གིས་དོན་ཅི་རིགས་ཤེས་ཀྱང་ཡུལ་
405



དུས་རྣམ་པ་ཤིན་ཏུ་བསྐལ་པའི་དོན་མི་ཤེས་པ་ཡང་ཡོད་དོ། །སངས་རྒྱས་ཀྱི་སྨོན་ནས་མཁྱེན་པ་ནི་འབད་རྩོལ་མེད་་་་་
པར་ལྷུན་གྱིས་གྲུབ་པ་དང་། ཤེས་བྱ་ཐམས་ཅད་ཆགས་ཐོགས་མེད་པར་གཟིགས་པ་དང་། མཉམ་པར་བཞག་ན་མི་་་་
ཤེས་པ་ལྟ་བུ་མེད་པར་རྟག་ཏུ་མཉམ་བཞག་ལ་གནས་བཞིན་པ་ཡིན་པའི་ཕྱིར། སེམས་ཅན་རྣམས་ཀྱིས་གང་དང་གང་
འདོད་པའི་དྲི་བ་མཐའ་དག་གི་ལན་འདེབས་པར་མཛད་པས་ཉན་ཐོས་རྣམས་ཀྱི་ཚུལ་ལས་ཁྱད་པར་དུ་འཕགས་པ་་་
ཡིན་ནོ། །དགུ་པ་མངོན་པར་ཤེས་པ་དྲུག་ནི་མངོན་ཤེས་ལྔ་དང་ཟག་ཟད་དང་དྲུག་གོང་དུ་བཤད་པ་བཞིན་ནོ། །བཅུ་་
པ་སོ་སོ་ཡང་དག་པར་རིག་པ་བཞི་ནི་སྔར་བཤད་ཟིན་ཏོ། །བཅུ་གཅིག་པ་རྣམ་པ་ཐམས་ཅད་དག་པ་བཞི་ནི། ལུས་་་་་
དང་དམིགས་པ་དང་སེམས་དང་ཡེ་ཤེས་དག་པ་སྟེ། ལུས་གང་འདོད་དུ་བསྒྱུར་བ་ལ་མངའ་དབང་བརྙེས་པ་དང་པོ།
ཡུལ་གང་འདོད་དུ་བསྒྱུར་བ་ལ་མངའ་དབང་བརྙེས་པ་གཉིས་པ། ཏིང་ངེ་འཛིན་མཐའ་དག་ལ་མངའ་དབང་བརྙེས་པ་
གསུམ་པ། ཤེས་བྱ་ཀུན་ལ་ཆགས་ཐོགས་མི་མངའ་བ་བཞི་པའོ།.།བཅུ་གཉིས་པ་དབང་བཅུ་ནི། ཚེ་ལ་དབང་བ་སྐུ་ཚེ་་་་
གཏོང་བའམ། བཞུགས་པར་འདོད་ན་བསྐལ་པ་ཚད་མེད་པའི་མཐར་ཡང་བཞུགས་པ་སྟེ་ཇི་ལྟར་བཞེད་པ་བཞིན་དུ་ཚེ་
ལ་དབང་ཐོབ་པའོ། །འདི་ནི་སྦྱིན་པ་གཙོ་བོར་གྱུར་པའི་འབྲས་བུའོ། །སེམས་ལ་དབང་བ་མཉམ་པར་འཇོག་པ་སོགས་
ཇི་ལྟར་འདོད་པར་དབང་ཐོབ་པ་བསམ་གཏན་གྱི་འབྲས་བུ། ཡོ་བྱད་ལ་དབང་བ་ནི་ལྷ་དང་མི་དང་བྱང་སེམས་ཀྱི་་་་
འབྱོར་པའི་ཁྱད་པར་ཇི་ལྟར་བཞེད་པ་བཞིན་འབྱུང་བ་སྦྱིན་པ་མཐར་ཕྱིན་པའི་འབྲས་བུའོ། །ལས་ལ་དབང་བ་ནི་ལས་
སུ་བྱ་བ་གང་དང་ཅི་བཞེད་པ་དེ་ལྟར་འགྲུབ་པ་ལ་དབང་བ་དང་། སྐྱེ་བ་ལ་དབང་བ་ནི་གནས་གང་དང་གང་དུ་ཅི་་་
དང་ཇི་ལྟ་བུའི་སྐྱེ་བ་སྣ་ཚོགས་ཅི་བཞེད་པ་བཞིན་སྟོན་པ་ལ་དབང་བ་སྟེ། དེ་གཉིས་གཙོ་བོར་ཚུལ་ཁྲིམས་ཀྱི་འབྲས་བུའོ། །
།མོས་པ་ལ་དབང་བ་ནི་གདུལ་བྱའི་གང་མོས་པ་ལྟར་དོན་བྱེད་པ་ལ་དབང་ཐོབ་པ་ནི་སློབ་ལམ་དུ་གདུལ་བྱའི་བསམ་་
པ་དང་མཐུན་པར་བྱས་པའི་བཟོད་པའི་འབྲས་བུའོ། །སྨོན་ལམ་ལ་དབང་བ། སྨོན་ལམ་ཇི་ལྟར་བཏབ་པ་བཞིན་དུ་་་་
ཡང་དག་པར་འགྲུབ་པ་བརྩོན་པའི་འབྲས་བུའོ། །རྫུ་འཕྲུལ་ལ་དབང་བ། རྫུ་འཕྲུལ་གང་དང་ཇི་བཞེད་པ་བཞིན་སྟོན་་
པ་ལ་ཐོགས་པ་མེད་པའི་དབང་ཐོབ་པ་བསམ་གཏན་གྱི་འབྲས་བུའོ། །ཡེ་ཤེས་ལ་དབང་བ། དུས་གསུམ་གྱིས་བསྡུས་་་་
པའི་ཤེས་བྱ་ཀུན་ལ་ཆགས་ཐོགས་མེད་པའི་ཡེ་ཤེས་ཆེན་པོའི་མངའ་དབང་བརྙེས་པ་དང་། ཆོས་ལ་དབང་བ། གསུང་་
རབ་ཡན་ལག་བཅུ་གཉིས་ཀྱིས་བསྡུས་པའི་ལུང་གི་ཆོས་ཐམས་ཅད་གདུལ་བྱའི་ཇི་ལྟར་འདོད་པ་བཞིན་འཆད་པ་ལ་་་
ཐོགས་པ་མེད་པའི་དབང་ཐོབ་པ་སྟེ་འདི་གཉིས་ཤེས་རབ་ཀྱི་འབྲས་བུའོ། །སྡེ་ཚན་བཅུ་གསུམ་པ་སྟོབས་བཅུ་ནི། དགེ་
བ་ལས་བདེ་བ་འབྱུང་བ་གནས་ཡིན་ཞིང་སྡུག་བསྔལ་འབྱུང་བ་གནས་མིན་པ་ལྟ་བུའི་མཚོན་ཏེ་ཕྱོགས་བཅུ་དུས་གསུམ་
གྱིས་བསྡུས་པའི་ཤེས་བྱའི་ཁོང་ན་གང་གནས་ཡིན་པ་དང་། མི་ཡིན་པའི་ཤེས་བྱ་ཇི་སྙེད་ཡོད་པ་ཐམས་ཅད་ཆགས་་་་་
ཐོགས་མེད་པར་སྐད་ཅིག་ལ་མཁྱེན་པ་ནི། གནས་དང་གནས་མ་ཡིན་པ་མཁྱེན་པའི་སྟོབས་སོ། །དེ་བཞིན་དུ་དགེ་མི་་་
དགེ་ཟག་བཅས་ཟག་མེད་ཀྱིས་བསྡུས་པའི་ལས་ཐམས་ཅད་དང་དེ་དག་གི་རྣམ་པར་སྨིན་པ་ཇི་ལྟ་བུ་ཡིན་པ་མཁྱེན་པ་
ལས་ཀྱི་རྣམ་སྨིན་མཁྱེན་པའི་སྟོབས་སོ། །དེ་བཞིན་དུ་གདུལ་བྱའི་རིགས་ཀྱི་ཁམས་བཅོ་བརྒྱད་སོགས་ཁམས་ཇི་སྙེད་པ་
406



སྣ་ཚོགས་མཁྱེན་པ་དང་། འགྲོ་བ་ཐམས་ཅད་ཀྱི་མོས་པ་རྣམ་པ་སྣ་ཚོགས་མཁྱེན་པ་དང་། དབང་པོ་རྣོ་རྟུལ་རྣམ་པ་སྣ་
ཚོགས་མཁྱེན་པ་དང་། ཟག་བཅས་དང་ཟག་མེད་ཀྱིས་བསྡུས་པ་མཐོ་རིས་དང་ངན་སོང་། ཐར་བ་དང་ཐམས་ཅད་་་་
མཁྱེན་པར་ཀུན་ཏུ་འགྲོ་བའི་ལམ་སྣ་ཚོགས་མཁྱེན་པ་དང་། ཟག་བཅས་དང་ཟག་མེད་ཀྱིས་བསྡུས་པའི་བསམ་གཏན་་་
གྱི་བཀོད་པ་སྣ་ཚོགས་པ་ཇི་སྙེད་མཁྱེན་པ་དང་། རང་བཞིན་གྱི་སྔོན་གྱི་གནས་སྣ་ཚོགས་པ་ཇི་སྙེད་མཁྱེན་པ་དང་།
ལྷའི་མིག་གིས་འགྲོ་བ་རྣམས་འཆི་འཕོ་བ་དང་མ་འོངས་པའི་སྐྱེ་བ་ཇི་སྙེད་པ་མཁྱེན་པ་དང་། ཟག་པ་ཐམས་ཅད་ཟད་
པ་ཉིད་དུ་གྱུར་པའི་ལམ་དང་འབྲས་བུ་མཁྱེན་པའོ། །སྟོབས་བཅུ་པོ་འདི་དག་རྡོ་རྗེ་ལྟ་བུར་མི་ཕྱེད་པ་སྟེ། གནས་དང་
གནས་མིན་མཁྱེན་པ་སོགས་དྲུག་གིས་ཤེས་བྱའི་སྒྲིབ་པ་གོ་ཆ་ལྟ་བུ་འབིགས་པ་དང༌། བསམ་གཏན་དང་སྔོན་གནས་་་་
འཆི་འཕོ་མཁྱེན་པ་གསུམ་གྱིས་སྙོམས་འཇུག་གི་སྒྲིབ་པ་བརྩེགས་པ་ལྟ་བུ་བཤིག་པ་དང་། ཟག་ཟད་མཁྱེན་པའི་སྟོབས་
ཀྱིས་བག་ཆགས་ཀྱི་སྒྲིབ་པ་ཤིང་ལྟ་བུ་གཅོད་པའི་ཕྱིར་དང་། ཡང་གནས་མིན་མཁྱེན་པའི་སྟོབས་ཀྱིས་རྒྱུ་དང་རྒྱུ་མིན་་་་
ཤེས་པས་སེམས་ཅན་རྣམས་བདེ་འགྲོ་དང་ངན་འགྲོར་འགྲོ་བའི་རྒྱུ་ལ་རྨོངས་ནས་ཐབས་ལ་བསླུ་བའི་བདུད་འཇོམས་
པར་བྱེད་ཅིང་། ལས་མཁྱེན་པའི་སྟོབས་ཀྱིས་སྐྱབས་ལ་བསླུ་བའི་བདུད་འཇོམས་ཏེ། འགྲོ་བ་རྣམས་ལས་ཀྱི་དབང་གིས་
བདེ་སྡུག་མྱོང་བ་ལས་དབང་ཕྱུག་སོགས་ཀྱིས་སྐྱབས་བྱེད་མི་ནུས་པར་ཤེས་པར་བྱེད་དོ། །ཀུན་ཉོན་དང་རྣམ་བྱང་གི་་་
བསམ་གཏན་མཁྱེན་པའི་སྟོབས་ཀྱིས་ཟག་བཅས་ལ་དག་པར་ལྟ་ཞིང་བསླུ་བའི་བདུད་འཇོམས་ཏེ། བསམ་གཟུགས་་་་
ཐོབ་པ་ཙམ་གྱིས་འཁོར་བ་ལས་མི་ཐར་བར་ཤེས་པར་བྱེད་དོ། །ལྷག་མ་བདུན་གྱིས་ཐེག་པ་ཆེན་པོས་ངེས་པར་འབྱུང་་
བ་ལ་བསླུ་བའི་བདུད་འཇོམས་ཏེ། ཁམས་མཁྱེན་པས་རིགས། མོས་པས་དད་པ། དབང་པོས་ཤེས་རབ་ཀྱི་དབྱེ་བ་རྣམས་
ལས་སྣོད་ཀྱི་ཁྱད་པར་མཁྱེན་ནས། སྔོན་གནས་འཆི་འཕོ་མཁྱེན་པའི་སྟོབས་ཀྱིས་ལམ་གྱི་རྟེན་དང་། ཐམས་ཅད་དུ་འགྲོ་
བའི་ལམ་མཁྱེན་པས་ལམ་གྱི་ངོ་བོ་དང་། ཟག་ཟད་མཁྱེན་པས་ངེས་པར་འབྱུང་བའི་འབྲས་བུ་མཁྱེན་ནས་གདུལ་བྱ་ལ་
དེ་ལྟར་སྟོན་པའི་ཕྱིར་རོ། །སྡེ་ཚན་བཅུ་བཞི་པ་མི་འཇིགས་པ་བཞི་ནི། རང་དོན་རྟོགས་པ་ཕུན་ཚོགས་ཞལ་གྱིས་བཞེད་
པ་ལ་མི་འཇིགས་པ་ནི། བདག་གིས་ཤེས་བྱའི་རྣམ་པ་ཐམས་ཅད་མངོན་སུམ་དུ་མཁྱེན་ནོ་ཞེས་ཞལ་གྱིས་བཞེད་པ་དང་།
རང་དོན་སྤང་བ་ཕུན་ཚོགས་ཞལ་གྱིས་བཞེད་པ་ལ་མི་འཇིགས་པ་ནི། བདག་གིས་སྒྲིབ་གཉིས་བག་ཆགས་དང་བཅས་་
པའི་སྤང་བྱ་མ་ལུས་སྤངས་སོ་ཞེས་ཞལ་གྱིས་བཞེད་པ་གཉིས་ནི་རང་གི་དོན་ཇི་ལྟར་ཡིན་པ་བདེན་པར་གསུངས་པ་་་་
དང་། གཞན་དོན་དུ་ངེས་པར་འབྱུང་བའི་ལམ་སྟོན་པ་ལ་མི་འཇིགས་པ་ནི། བདག་མེད་རྟོགས་པ་སོགས་ལམ་འདི་པ་
དག་གིས་ཐར་པའི་བྱས་སུ་ངེས་པར་འབྱུང་ངོ་ཞེས་སྟོན་པ་དང་། གཞན་དོན་དུ་ལམ་གྱི་གེགས་སྟོན་པ་ལ་མི་འཇིགས་་
པ་ནི། ཆགས་སོགས་ཉོན་མོངས་རྣམས་ནི་ལམ་གྱི་གེགས་ཡིན་ནོ་ཞེས་སྟོན་པ་སྟེ། དེ་གཉིས་གཞན་དོན་དུ་བདེན་པར་་
གསུངས་པའོ། །དེ་ལྟར་གསུང་པ་བཞི་པོ་དེ་ལ་ལྷའམ་བདུད་དང་ཚངས་པ་དང་བྲམ་ཟེ་སོགས་འཇིག་རྟེན་ན་ཆེ་བ་སུས་
ཀྱང་དེ་ལྟར་མ་ཡིན་ནོ་ཞེས་ཆོས་དང་མཐུན་པའི་རྒོལ་བ་མེད་པས་འཁོར་གྱི་ནང་ན་སེང་གེ་བཞིན་དུ་འཇིགས་པ་དང་
བག་ཚ་བ་མེད་པར་སེང་གེའི་སྒྲ་དེ་ལྟ་བུ་སྒྲོགས་པར་མཛད་པ་ཡིན་ནོ། །སྡེ་ཚན་བཅོ་ལྔ་པ་མ་འདྲེས་པ་བཅོ་བརྒྱད་ནི་་
407



སྐུ་ལས་འཁྲུལ་པ་མི་མངའ་བ། གསུང་ལ་ཅ་ཅོ་མི་མངའ་བ། ཐུགས་ལ་དྲན་པ་ཉམས་པ་མི་མངའ་བ། མཉམ་པར་མ་་་་
བཞག་པའི་ཐུགས་མི་མངའ། འདུ་ཤེས་སྣ་ཚོགས་མི་མངའ་བ། མ་བརྟགས་པའི་བཏང་སྙོམས་མི་མངའ་བ་སྟེ་སྤྱོད་པས་
བསྡུས་པ་དྲུག་དང་། དཀོན་མཆོག་གི་གདུང་འཛིན་ཅིང་སེམས་ཅན་ལ་ཕན་པར་བྱེད་པའི་འདུན་པ་ཉམས་པ་མི་་་་
མངའ་བ། དེ་བཞིན་དུ་གཞན་དོན་ལ་སྤྲོ་བའི་བརྩོན་འགྲུས། ཆོས་ཀུན་ཇི་བཞིན་གཟིགས་པ་མི་བརྗོད་པའི་དྲན་པ།
ཆོས་རབ་རྣམ་པར་འབྱེད་པའི་ཤེས་རབ། སྒྲིབ་གཉིས་ལས་རྣམ་པར་གྲོལ་བ། ཆོས་ཀུན་ལ་དབང་འབྱོར་བའི་ཡེ་ཤེས་་་
སྒྲིབ་པ་ཀུན་ལས་གྲོལ་བ་སོ་སོ་རང་རིག་པ་མངའ་བ་ནི་རྣམ་པར་གྲོལ་བའི་ཡེ་ཤེས་གཟིགས་པ་སྟེ། དེ་ཐམས་ཅད་ཀྱི་་་
མཐར་ཉམས་པ་མི་མངའ་བ་ཞེས་སྦྱར་ནས་ཤེས་པར་བྱ་སྟེ། རྟོགས་པས་བསྡུས་པ་དྲུག་གོ །སྐུའི་ལས་ཐམས་ཅད་ཡེ་་་་
ཤེས་སྔོན་དུ་འགྲོ་ཞིང་ཡེ་ཤེས་ཀྱི་རྗེས་སུ་འབྲང་བའམ་འཇུག་པ་དེ་བཞིན་གསུང་དང་ཐུགས་ཀྱི་ལས་ལ་སྦྱར་ཏེ་དེ་་་་
གསུམ་ནི་མཛད་པས་བསྡུས་པ་ཡིན་ལ། སྐུ་གསུང་ཐུགས་ཀྱི་མཛད་པ་ཐམས་ཅད་རྣམ་པ་ཀུན་ཏུ་དོན་ཡོད་པའོ། །
འདས་པའི་དུས་ལ་མ་ཆགས་མ་ཐོགས་པའི་ཡེ་ཤེས་ཀྱི་གཟིགས་པ་འཇུག་པ། དེ་བཞིན་ད་ལྟ་དང་མ་འོངས་པ་ལ་སྦྱར་་་
བ་གསུམ་ནི་དུས་ཀྱིས་བསྡུས་པ་གསུམ་སྟེ་དུས་ཐམས་ཅད་ནས་ཐམས་ཅད་དུ་མཁྱེན་པའོ། །དེ་བཅོ་བརྒྱད་ནི་སངས་་་་
རྒྱས་ཁོ་ན་ལས་གཞན་ས་བཅུའི་སེམས་དཔའ་རྣམས་ལའང་མེད་པས་སངས་རྒྱས་ཁོ་ནའི་མ་འདྲེས་པའི་ཆོས་ཞེས་བྱ་སྟེ་
འབྱུང་བ་བཞི་དང་མ་འདྲེས་པའི་ནམ་མཁའ་རང་གི་ཁམས་ལྟ་བུའོ། །གཞན་ཡང་སངས་རྒྱས་ཁོ་ནའི་ཁྱད་ཆོས། སྐུ་་་་
ཚད་མེད་ཅིང་ཐམས་ཅད་ལས་འཕགས་པ། སྤྱི་གཙུག་བལྟར་མི་མངོན་པ། རྩི་སྨན་ལྟར་མཐོང་མ་ཐག་ཏུ་སེམས་ཅན་གྱི་
སྐྱོན་ཞི་བར་བྱེད་པ། ན་བཟའ་སྐུ་ལ་སོར་གཅིག་གིས་མ་རེག་པ་སོགས་མ་འདྲེས་པའི་ཡོན་ཏན་གཞན་ཡང་མང་དུ་ཡོད་
དོ། །ཤེར་ཕྱིན་རྒྱན་ན་མདོའི་གོ་རིམ་གྱི་དབང་གིས་མ་འདྲེས་པ་འདི་སྡེ་ཚན་ཉི་ཤུ་པར་བཞག་པར་མཛད་དོ། །སྡེ་ཚན་
བཅུ་དྲུག་པ་བསྲུང་བ་མེད་པ་ཞེས། སྐུ་ལ་བསྲུང་བ་མེད་པ་སོགས་གསུམ་ནི། སྐུ་གསུང་ཐུགས་ལ་བཅའ་བར་བྱ་རྒྱུའི་་་་
སྐྱོན་གྱི་རྣམ་པ་ཕྲ་མོ་ཡང་མི་མངའ་བས་གཞན་ལ་འཛོམ་པའམ་བསྲུང་བ་ཅི་ཡང་མེད་པའོ། །སྡེ་ཚན་བཅུ་བདུན་པ་་་་
དྲན་པ་ཉེ་བར་བཞག་པ་གསུམ་ནི། གུས་པས་ཆོས་ཉན་པ་ལ་ཆགས་པ་མེད་པར་དྲན་པ་ཉེ་བར་བཞག་པ། དེ་བཞིན་དུ་
མ་གུས་ཤིང་ཉན་པ་ལ་སྡང་བ་མེད་པར་དྲན་པ་ཉེར་བཞག་དང་། ཉན་མི་ཉན་གཉིས་ཀ་ལ་ཆགས་སྡང་གཉིས་ཀ་མེད་
པར་དྲན་པ་ཉེ་བར་བཞག་པའོ། །བཅོ་བརྒྱད་པ་བསྙེལ་བ་མི་མངའ་བ་ནི། གདུལ་བྱའི་དོན་མཛད་པ་ལ་དུས་ལས་་་་་
འདའ་བ་ཅུང་ཟད་ཀྱང་མེད་པ་རྒྱ་མཚོའི་རླབས་ལྟ་བུ་སྟེ་མདོར་ན་དུས་འགྱང་ནས་ཕྱི་བསྙེལ་མི་མངའ་བའོ། །བཅུ་དགུ་
བག་ཆགས་ཡང་དག་པར་བཅོམ་པ་ནི། སྒོ་གསུམ་གྱི་གནས་ངན་ལེན་ཉོན་ཤེས་ཀྱི་ས་བོན་ཕྲ་བ་ཙམ་དུ་མ་ཟད་དེ་དག་
གི་བག་ཆགས་པ་ཙམ་ཡང་གཏན་ནས་མི་མངའ་བའོ། །ཉན་ཐོས་རྣམས་ལ་ཉོན་མོངས་པའི་ས་བོན་མེད་ཀྱང་བག་་་་་
ཆགས་ཀྱི་གད་མོ་ལྟ་གང་དུ་རྒོད་པ་ལྟ་བུ་སོགས་དུ་མ་ཡོད་དོ། །ཉི་ཤུ་པ་ཐུགས་རྗེ་ཆེན་པོ་ནི། མཐའ་ཡས་པའི་སེམས་པ་
ཅན་ཐམས་ཅད་ལ་ཕན་བདེ་སྒྲུབ་པའི་ཐུགས་རྗེ་ཆེན་པོས་ཉིན་མཚན་ལན་དྲུག་གིས་མཚོན་ནས་རྟག་ཏུ་གཟིགས་ཤིང་
སྐྱོབ་པར་མཛད་པའོ། །སྡེ་ཚན་ཉེར་གཅིག་པ་རྣམ་པ་ཐམས་ཅད་མཁྱེན་པ་ཉིད་ནི། སངས་རྒྱས་ཉིད་ཁོ་ནའི་མཁྱེན་་་
408



བ
པའི་རྣམ་པ་སྟེ་ཤེས་བྱའི་རྣམ་པ་ཐམས་ཅད་མ་ལུས་པ་ཅིག་ཆར་མངོན་སུམ་དུ་མཁྱེན་པ་དང་། དེ་ཡང་དེ་བཞིན་ཉིད་
དང་གཉིས་མེད་ཅིང་། རང་བྱུང་གི་ཡེ་ཤེས་ཀྱི་བདག་ཉིད་ཅན་ཡིན་པའི་ལྡོག་ཆ་ནས། སངས་རྒྱས་ཉིད་ཀྱི་རྣམ་པ། དེ་
བཞིན་ཉིད་ཀྱི་རྣམ་པ། རང་བྱང་གི་རྣམ་པ་ཞེས་ཀྱང་གསུངས་སོ། །སྡེ་ཚན་ཉེར་གཅིག་པོ་དེ་དག་གིས་སངས་རྒྱས་ཀྱི་་་
མཁྱེན་པའི་ཡོན་ཏན་ཐམས་ཅད་བསྡུས་པ་ཡིན་ལ། རྣམ་གྲངས་གཞན་ཡང་། སྔོན་དང་དེ་ལྟ་ཕྱི་མའི་མཐའ་མཁྱེན་པའི་
རིག་པ་གསུམ་དང་། སྐུ་གསུང་ཐུགས་ཀྱི་གསང་བ་བསམ་གྱིས་མི་ཁྱབ་པ་གསུམ་དང་། སྐུ་རྫུ་འཕྲུལ་ཆོ་འཕྲུལ། གསུང་་་་
ཀུན་རྗོད་པ། ཐུགས་རྗེས་བསྟན་གྱི་ཆོ་འཕྲུལ་གསུམ་སོགས་རྣམ་གྲངས་མང་པོ་གཞན་ལས་ཤེས་པར་བྱའོ། །ལོངས་སྤྱོད་
རྫོགས་པར་ལོངས་སྤྱོད་པར་བྱེད་པའི་སྐུའོ། །དེ་ཉིད་ངེས་པ་ལྔ་དང་ལྡན་ཏེ། གནས་ངེས་པ་འོག་མིན་ཆེན་པོ་ཁོ་ནར་་་
བཞུགས་པ། སྐུ་ངེས་པ་མཚན་དཔེ་གསལ་རྫོགས་ཀྱི་རང་བཞིན། ཆོས་ངེས་པ་ཐེག་པ་ཆེན་པོ་འབའ་ཞིག་སྟོན་པ།
འཁོར་ངེས་པ་ས་བཅུའི་སེམས་དཔའ་ཤ་སྟག་པ། དུས་ངེས་པ་འཁོར་བའི་མཐའི་བསྐལ་པ་ཇི་སྲིད་དུ་བཞུགས་པའོ། །
གཟུགས་ཀྱི་སྐུའི་ཡོན་ཏན་ནི་མཚན་བཟང་པོ་སུམ་ཅུ་རྩ་གཉིས་དང་དཔེ་བྱད་བརྒྱད་ཅུ་སྟེ། དེ་ཡང་མཚན་བཟང་པོ་་་
གཉིས་ནི། ཕྱག་ཞབས་ཀྱི་མཐིལ་ན་འཁོར་ལོ་རྩིབས་སྟོང་གི་རྣམ་པ་རྒྱུ་ལས་རྒྱ་ཡི་འབུར་དོད་པ་ལྟ་བུས་མཚན་པ་དང་།
ཞབས་ཀྱི་མཐིལ་གཉིས་རུས་སྦལ་གྱི་ལྟོ་བ་ལྟར་མཉམ་ཞིང་ལེགས་པར་གནས་པ་དང་། ཕྱག་ཞབས་ཀྱི་སོར་མོ་ངང་པ་་་
ལྟར་དྲ་བས་འབྲེལ་བ་དང་། ཕྱག་དང་ཞབས་འཇམ་ཞིང་གཞོན་ཤ་ཆགས་པ་དང་། སྐུའི་གནས་བདུན་མཐོ་བ་སྟེ། ཕྱག་
ཞབས་ཀྱི་རྒྱབ་བཞི་ཕྲག་པ་གཉིས་ལྟག་པ་དང་བདུན་སོ་གཤོང་བུ་མེད་པར་རྒྱས་ཤིང་གང་སྟེ་མཐོ་བ་དང་། ཕྱག་ཞབས་
ཀྱི་སོར་མོ་རིང་བ་དང་། ཞབས་ཀྱི་རྟིང་པ་བཞི་ཆ་ཕྱིར་འཕགས་ཤིང་ཡངས་པ་དང་། ཕལ་པ་ལས་ཁྲུ་བདུན་ཙམ་དུ་སྐུ་
ཆེ་ཞིང་དྲང་བ་རྡོ་རྗེ་ལྟར་མཁྲེགས་ལ་སྲེད་མེད་བུའི་སྟོབས་མངའ་བ་དང་། ཞབས་ཀྱི་ལོང་བུ་ལྷ་ང་བཅས་པའི་འབུར་
མི་མངོན་པ་དང་། སྐུ་ཡི་བ་སྤུ་ཐམས་ཅད་གྱེན་དུ་ཕྱོགས་པར་སྐྱེས་པ་དང་། བྱིན་པ་རི་དྭགས་ཨེ་ན་ཡ་དང་འདྲ་བར་་་
ཟླུམ་ལ་རྒྱས་ཤིང་མཛེས་པ་དང་། སྐུ་མ་བཏུད་ཀྱང་ཕྱག་བརྐྱངས་པ་པུས་མོའི་ལྷ་ངར་སླེབ་པས་ཕུག་རིང་ཞིང་མཛེས་པ་
དང་གླང་པོ་ཆེའམ་རྟ་ཅང་ཤེས་ལྟར་འདོམ་གྱི་སྦ་བ་སྟེ་གསང་བ་སྦུབས་སུ་ནུབ་པ་དང་། པགས་པ་གསེར་གྱི་མདོག་ལྟ་
བུར་དྭངས་པ་གསལ་སྣུམ་ལ་ཡིད་དུ་འོང་བ་དང་། པགས་པ་སྲབ་ཅིང་འཇམ་པ་དང་། སྐུ་ཡི་བ་སྤུ་ཐམས་ཅད་ཕྲ་ཞིང་
འཇམ་ལ་རེ་རེ་ནས་སྐྱེས་ཏེ་གཡས་ཕྱོགས་སུ་འཁྱིལ་བ་དང༌། ཞལ་གྱི་སྨིན་མཚམས་ན་མཉེན་འཇམ་དཀར་བའི་མཛོད་
སྤུ་རང་བཞིན་དུ་ཁྲུ་གང་ངམ་གསུམ་ཙམ་པ་གཡས་སུ་འཁྱིལ་ཞིང་སྐྱུ་རུ་རའི་འབྲས་བུའི་ཚད་ཙམ་དངུལ་གྱི་འབུར་ལྟ་
བུས་བརྒྱན་པ་དང་། རོ་སྟོད་སེང་གེ་ལྟར་འཕེལ་ཀ་ཆེ་བ་དང་། དཔུང་པ་གཉིས་ཀྱི་མགོ་གསེར་གྱི་བུམ་པ་ལྟར་ཟླུམ་པ་
དང་། ཐལ་གོང་གཉིས་གཤོང་བུ་མེད་པར་རྒྱུས་ཤིང་གང་བ་དང་། ལྗགས་ལ་རོ་གང་བླང་བ་རོ་ཞིམ་པའི་མཆོག་ཏུ་་་་་
འགྱུར་བའི་ཡོན་ཏན་ཡོད་པ་དང་། སྐུ་ཤིང་ནྱ་གྲོ་དྷ་ལྟར་ཆུ་ཞེང་གབ་པ་སྟེ་གྱེན་འགྲེད་ཆ་སྙོམས་པར་མཛེས་པ་དང་།
ཟླུམ་ཞིང་གནག་ལ་གཡས་ཕྱོགས་སུ་འཁྱིལ་བའི་གཙུག་ཏོར་བལྟར་མི་མངོན་པ་དང་། རང་བཞིན་དུ་ཞལ་གྱི་དཀྱིལ་་་་་
འཁོར་ཁེབས་པ་ཙམ་གྱི་ལྗགས་རིང་ལ་མཛེས་པ་དང་། གསུང་ཚངས་པའི་དབྱངས་ལྟ་བུ་དང་ལྡན་པ་ནི། ཤེས་ཤིང་་་་་
A09



རྣམ་པར་ཤེས་པར་འགྱུར་བ། མཉན་པར་འོས་ཤིང་མི་མཐུན་པ་མེད་པ། ཟབ་ཅིང་རྗེས་སུ་སྒྲོགས་པ། བཏང་མི་བྲ་ཞིང་
རྣམ་པར་སྙན་པ། མ་འཁྲུགས་ཤིང་གསལ་བའི་ཡན་ལག་ལྔ་དང་ལྡན་པའམ། དེ་ལས་ཕྱེས་ཏེ་དྲུག་ཅུར་བགྲང་བའམ།
ཡང་ན་གསུང་དབྱངས་ཀྱི་ཡན་ལག་དྲུག་ཅུ་འོག་ནས་འཆད་འགྱུར་ལྟར་རོ། །འགྲམ་པ་གཉིས་སྡུག་ཅིང་ཟླུམ་ལ་རྒྱུས་པ་
མེ་ལོང་གི་ངོས་སམ་སེང་གེའི་འགྲམ་པ་འདྲ་བ་དང་། མཆེ་བ་བཞི་སོགས་ཚེམས་ཐམས་ཅད་མདོག་ཤིན་ཏུ་དཀར་བ་་་
དང༌། ཚེམས་ཐམས་ཅད་མཐོ་དམན་རིང་ཐུང་གི་ཚད་མཉམ་པ་དང་། ཚེམས་ལ་བར་མཚམས་མ་ཕྱེ་བས་ཐགས་བཟང་
བ་དང་། ཡས་དང་མན་ན་ཉི་ཤུ་རེ་སྟེ་ཚེམས་ཀྱི་གྲངས་བཞི་བཅུ་ཐམ་པ་ཚང་བ་དང་། སྤྱན་ནི་རིན་པོ་ཆེ་མཐོན་མཐིང་
དང་འདྲ་བར་མཛེས་པ་ཞེས་གཙོ་བོར་སྨོས་པ་སྟེ། ནང་གསེས་སུ་དབུས་ཀྱི་སྤྱན་འབྲས་ཟླུམ་པོ་བུང་བ་ལྟར་གནག་པའི་
དབུས་ན་རྣོ་མིན་ཤིན་ཏུ་གནག་པ་དང་བཅས་པ་དེའི་རྒྱབ་ཏུ་གཡས་གཡོན་གྱི་སྤྱན་ཚིལ་དཀར་བ། དེའི་གྲ་ཟུར་གཉིས་
དམར་བའི་བག་དང་ལྡན་པ། སྤྱན་དབུས་ཀྱི་ཁ་སོ་སྔོ་བ། གཏིང་དུ་གསེར་གྱི་མདོག་ལྟར་སེར་བ་ལྔ་ཡོད་དོ། །སྤྱན་གྱི་རྫི་
མ་བ་མཆོག་སྟེ་བ་ཡི་ཁྱུ་མཆོག་དང་འདྲ་བ་ནི། སྤྱན་གྱི་ཡ་ལྕིབ་མ་ལྕིབ་ཀྱི་སྤུ་རྣམས་ལེགས་པར་གཞོལ་ཞིང་མ་འདྲེས་པ་
ཁྱུ་མཆོག་དང་བེའུའི་རྫི་མ་ལྟ་བུ་སྟེ། མཚན་སོ་གཉིས་པོ་འདི་དག་གང་གིས་མཐོང་བ་ཙམ་གྱིས་འདི་ནི་སྐྱེས་བུ་ཆེན་་་་་
པོའོ་ཞེས་ཤེས་ཤིང་། འཇིག་རྟེན་པས་སྨིན་མ་ལ་རྫི་མ་ཟེར་ཀྱང་འདིར་དེ་མིན་ནོ། །མཆན། དང་བ་སྐྱེད་པར་བྱེད་པས་འདི་དག་་
སྐྱེས་བུ་ཆེན་པོར་མཚོན་པར་བྱེད་པས་མཚན་ཞེས་བྱའོ། །རྒྱུད་བླ་མར་བ་སྤུའི་གཉིས་དང་། པགས་པའི་གཉིས་ཀ་གཅིག་ཏུ་བརྩིས།
རྟིང་པ་ཡངས་པ་དང་། ལོང་བུ་མི་མངོན་པ་ཁོངས་གཅིག་ཏུ་བྱས། དེའི་ཚབ་ཏུ་མགྲིན་པ་དྲི་མ་མེད་པའི་དུང་དང་འདྲ་
བ་རི་མོ་གསུམ་པ་དང་། སྐུ་ཡོངས་སུ་དག་པ་འོད་ཀྱི་དཀྱིལ་འཁོར་དང་ལྡན་པ་དང་། དབུ་སྐྲ་རིན་པོ་ཆེ་མཐོན་མཐིང་
དང་འདྲ་བ་གསུམ་གསུངས། སྐུ་ཆེ་ཞིང་དྲང་བའི་དད་དུ་སྲེད་མེད་བུ་ཡི་སྟོབས་མངའ་སོགས་གསུངས་པ་རྣམས་མདོ་་
སོ་སོའི་དགོངས་པར་མངོན། མགྲིན་པ་དྲི་མེད་དུང་ལྟ་བུ་ནི་གསུང་ཚངས་པའི་སྒྲ་དབྱངས་འབྱུང་བའི་གནས་ཆོས་ཀྱི་
དུང་ཞེས་བྱ་བ་ཡིན་ཏེ། འདི་མཚན་བཟང་གི་སྐབས་སུ་བགྲངས་ལ་ཚངས་དབྱངས་ཉིད་བགྲངས་པ་མང་ངོ༌། །དཔེ་་་་
བྱད་ནི་མཚན་གྱི་ཆ་ཤས་རྣམས་རྫོགས་པར་བྱེད་པ་སྟེ། མེ་ཏོག་གི་ཆ་ཤས་ཟེའུ་འབྲུ་ཡིན་པ་ལྟར་མཚན་གྱི་མེ་ཏོག་་་་
དཔེ་བྱད་ཀྱི་ཟེའུ་འབྲུས་མཛེས་པ་ཞེས་གསུངས་སོ། །དཔེ་བྱད་བརྒྱད་ཅུ་ནི། སེན་མོ་ཟངས་ཀྱི་མདོག་ལྟར་དམར་བ།
སེན་མོའི་མདོག་སྣུམ་པ། གཤོང་བུ་དང་ལེབ་མོ་མིན་པར་དབུས་མཐོ་བ་གསུམ་དང་། སོར་མོ་རྣམས་ཟླུམ་པ། རྒྱས་པ།
བྱིན་གྱིས་ཕྲ་བ་གསུམ་དང་། རྩ་མི་མངོན་པ། རྩ་མདུད་མེད་པ་གཉིས་དང་། ཞབས་ཀྱི་ལོང་བུ་མི་མངོན་པ། ཞབས་རིང་
ཐུང་མེད་པར་མཉམ་པ། གོམས་པ་ཆེ་ཆུང་སྙོམས་པར་འདོར་བ་གསུམ་དང་། མི་ཟིལ་གྱིས་གནོན་པ་སེང་གེའི་སྟབས་
སུ་གཤེགས་པ་དང་། གླུ་ཟིལ་གནོན་པ་གླང་ཆེན་གྱི་སྟབས་སུ་གཤེགས་པ་དང་། མཁའ་ལ་བྱ་ངང་པའི་སྟབས་སུ་་་་་
གཤེགས་པ་དང་། གང་འདོད་པའི་གནས་སུ་འཁོར་གྱི་སྣ་དྲང་བ་ཁྱུ་མཆོག་གི་སྟབས་སུ་གཤེགས་པ་དང་། ཆོས་ཉིད་་་་
ཀྱིས་གཡས་ཕྱོགས་སུ་གཤེགས་པ་དང་། མཛེས་ཤིང་ཡིད་དུ་འོང་བར་གཤེགས་པ་དང་། མ་ཡོ་བར་དྲང་པོར་གཤེགས་་
པ་སྟེ་གཤེགས་སྟངས་བདུན་དང་། དབུ་གདུགས་ལྟར་ཟླུམ་ལ་རྒྱས་པ། སྐུ་མཚམས་ལེགས་པར་དབྱེས་པ། དཔྲལ་བ་རྒྱས་
410



ཤིང་དབྱེས་ཆེ་བ་གསུམ་དང་། དབུ་སྐྲ་བུང་བ་ལྟར་གནག་པ། ཡིད་དུ་སྡུག་པ། འཇམ་པ། མ་འཛིང་བ་སྟེ་མ་འཕྱིང་བ།
མི་གཤེར་བ་མི་རྩུབ་པ། དྲི་ཞིམ་པ་དྲུག་དང་། སྤྱན་ཨུཏྤལ་གྱི་འདབ་མ་འདྲ་བ་ནི་དཀྱུས་རིང་ཞིང་ཡངས་པ། དཀར་་་་
ནག་འབྱེས་པ་སོགས་ཀྱིས་ཡིད་དུ་འོང་བ་པདྨའི་འདབ་མ་འདྲ་བ། སྤྱན་ལ་མི་ར་རི་སོགས་ཀྱི་སྐྱོན་མེད་པས་སྤྱན་གཉིས་
དག་པ། སྤྱན་གྱི་ཡུལ་གཟིགས་པ་ལ་རབ་རིབ་སོགས་ཀྱི་དྲི་མ་མེད་པས་རྣམ་པར་དག་པ། སྤྱན་གྱི་རྫི་མ་ཡིད་དུ་འོང་་་་་
བས་སྡུག་པ་སྟེ་སྤྱན་གྱི་ལྔའོ། །སྤྱན་གྱི་སྟེང་གི་སྨིན་མ་གཉིས་ཀྱི་སྨིན་ཚུགས་རིང་བ། སྤུ་འཇམ་པ། མདོག་སྣུམ་པ། སྤུ་རིང་
ཐུང་མཉམ་པ་བཞི་དང༌། སྙན་གཉིས་རིང་ཐུང་ཆེ་ཆུང་སོགས་མཉམ་པ། སྙན་གྱི་དབང་པོ་ཉམས་པ་རྣམ་པར་སྤངས་་
པ་གཉིས་དང་། ཤངས་གཟེངས་སུ་མཐོ་བ་དང་། སྣབས་སོགས་ཀྱིས་ཡོངས་སུ་དག་པ་གཉིས་དང་། ཞལ་ཧ་ཅང་མི་རིང་
བར་ཆེ་ཆུང་འཚམས་པ་དང་། མཆུ་ཤིང་ཐོག་བིམ་པ་ལྟར་དམར་ལ་གཟུགས་བརྙན་སྣང་བ་ཙམ་དུ་དང་བ་གཉིས་དང་།
ལྗགས་པད་མ་ལྟར་མཉེན་པ། སྲབ་པ། དམར་བ་གསུམ་དང་། མཆེ་བ་བཞི་ཟླུམ་པ། རྩེ་རྣོ་བ། མདོག་དཀར་བ། རིང་་་་
ཐུང་མཉམ་པ། བྱིན་གྱིས་ཕྲ་བ་ལྔ་དང་། གསུང་འབྲུག་སྒྲ་ལྟར་བརྗིད་ཆེ་བ། གསུང་ལ་རང་རོད་ཀྱི་འཛེར་བག་མེད་པས་
མཉེན་ཞིང་འཇམ་པ་གཉིས་དང་། ཕྱག་རིང་ཞིང་རྒྱས་པ། ཤིང་བལ་ལྟར་འཇམ་པ་གཉིས་དང་། ཕྱག་གི་རི་མོ་རྣམས་་་
གསལ་ཞིང་མདངས་ཡོད་པ། གཏིང་ཟབ་པར་དོད་པ་མ་ཆད་པར་རིང་དུ་དོད་པ་གསུམ་དང་། སྐུ་མཉེན་ཞིང་འབྱུང་་
ལེགས་པས་འཁྲིལ་བག་ཆགས་པ། རིང་ཐུང་སྦོམ་ཕྲ་སོགས་མ་འཆོལ་བས་རིམ་པར་འཚམས་པ། མཚན་རྣམས་ཀྱི་ཆ་་་
ཤས་མཐའ་དག་གསལ་ཞིང་རྫོགས་པ། སྐུ་ཁྱོན་ཆེ་བས་ཁོ་ལག་ཡངས་ཤིང་བཟང་བ། སྐུ་ཤིན་ཏུ་གཞོན་ཤ་ཅན་དུ་གྱུར་
པ། སྐུ་ལ་རྩུབ་པའི་བག་མེད་པས་འཇམ་པ། སྐུ་རིང་བ་སོགས་ཀྱི་སྐྱོན་མེད་པས་ཞུམ་པ་མེད་པ། སྐུ་ཤ་རྒྱས་པ། སྐུ་མི་་་
ལྷོད་པར་ཤིན་ཏུ་གྲིམ་པ། སོར་མོ་དང་ཡན་ལག་རྣམས་སྦོམ་ཕྲ་སོགས་ཀྱི་ཆ་ཕྱེད་པས་ཤིན་ཏུ་རྣམ་པར་འབྱེས་པ་བཅུ་་
ནི་སྐུ་སྤྱིའི་ཡོན་ཏན་དང་། སྐུ་ལ་སྨེ་བ་དང་གནག་བག་མེད་པ། སྐུ་མི་མཛེས་པའི་སྐྱོན་གྱིས་རྣམ་པར་དག་པ། མིག་རྣག་
པོ་དྲེག་སོགས་དྲི་མས་གཙང་བ། ཁྲུས་སོགས་མ་བྱས་ཀྱང་རང་བཞིན་གྱིས་དག་པས་བྱི་དོར་བྱས་པ་འདྲ་བ་དང་བཞི་ནི་
སྐུ་ལ་སྐྱོན་མེད་པའི་ཡོན་ཏན་ནོ། །དཀུ་ཟླུམ་པ་ཞེས་པ་དཔྱིའི་སྟ་ཟུར་གྱིས་མཚོན་པའི་སྐེད་པ་ཟླུམ་པ། སྐེད་སྐབས་་་་་
འཚམས་པས་སྐབས་ཕྱིན་པ། སྐེད་པ་ཧ་ཅང་མི་རིང་བས་མ་རྙིང་པ། སྐུའི་ཕྱལ་ཏེ་ལྟེ་བ་མཐོ་དམན་མེད་པས་ཕྱུང་ངེ་བ་
བཞི་སྐུ་སྨད་ཀྱིའོ། །ལྟེ་བ་གཏིང་ཟབ་པ། ལྟེ་བའི་རི་མོ་གཡས་སུ་འཁྱིལ་བ་གཉིས་དང་། སྒོ་གསུམ་གྱི་ཀུན་སྤྱོད་གཙང་བ།
སྤྱོད་ལམ་ཐམས་ཅད་ལྟ་ན་སྡུག་པ་གཉིས་དང་། དཔེ་བྱད་ཐམས་ཅད་མཐོང་བ་ཙམ་གྱིས་སྐྱེས་བུའི་ཡིད་འཕྲོག་པར་་་་
བྱེད་པ་དང་ཕྱག་ཞབས་ཀྱི་མཐིལ་སོགས་ལ་བཀྲ་ཤིས་ཀྱི་རི་མོས་མཚན་པ་གཅིག་ཏུ་བརྩིས་པས་གསུམ་པོ་དེ་ནི་སྤྱི་ཡི་
ཡིན་ནོ། །དེ་ལ་བཀྲ་ཤིས་ཀྱི་རི་མོ་ནི། དཔལ་བེའུ་དང་གཡུང་དྲུང་དུང་འཁྱིལ་བ་དང་། གྲུ་བཞི་པ་དང་། རྡོ་རྗེ་དང་།-
པདྨ་དང་། དུང་དང་། རྟ་དང༌། བ་དན་ལ་སོགས་པ་སྟེ་བཀྲ་ཤིས་ཀྱི་རི་མོ་བརྒྱད་ཅུར་གསུངས་པ་བཞིན་ནོ། །མཚན་་་་
དཔེའི་སྐབས་སུ་ཚིག་འདྲ་བ་དེ་རྣམས་མཚན་གྱི་སྐབས་སུ་ངོ་བོ་དང་། དཔེ་བྱད་དུ་དེའི་ཁྱད་པར་ཕྲ་མོ་རྫོགས་པའི་ཆ་
ནས་གོ་བར་བྱའོ། །གཙུག་ཏོར་བལྟར་མི་མངོན་པ་སོགས་ཁྱད་པར་འགའ་མ་གཏོགས། མཚན་དཔེའི་ཡོན་ཏན་ཅི་་་་་
411



རིགས་ཆ་འདྲ་ཙམ་འཁོར་སྒྱུར་སོགས་ལ་ཡོད་མེད་ཀྱི། སངས་རྒྱས་ཀྱི་མཚན་དཔེ་ནི་དག་ཅིང་གསལ་ལ་རྫོགས་པས་་་་
ཆེས་ཁྱད་པར་འཕགས་པ་སྟེ་གཞན་པས་ཆ་ཙམ་ཡང་འགྲན་དུ་མེད་དོ། །སངས་རྒྱས་ཀྱི་བ་སྤུ་གཅིག་གི་ཡོན་ཏན་ཡང་་
ཚད་མེད་ཀྱང་ཡོན་ཏན་ཆེ་བའི་ཚད་དཔེས་ཕྱོགས་ཙམ་བསྟན་པ་མདོ་ལས་གསུངས་པ། འཇིག་རྟེན་ཁམས་ལ་ཡོད་པའི་
སོ་སྐྱེ་ཉན་རང་ཐམས་ཅད་ཀྱི་བསོད་ནམས་ཐམས་ཅད་བསྡོམས་པ་ས་བཅུར་བསྒྲེས་པས། སངས་རྒྱས་ཀྱི་བ་སྤུའི་དངོས་
པོ་གཅིག་འགྲུབ་བོ། དེ་འདྲ་བར་བ་སྤུ་ཐམས་ཅད་སྐྱོད་པའི་བསོད་ནམས་བརྒྱ་འགྱུར་གྱིས་དཔེ་བྱད་གཅིག་འགྲུབ་བོ། །
དེའི་ཚུལ་གྱིས་དཔེ་བྱད་བརྒྱད་ཅུ་པོ་ཐམས་ཅད་འགྲུབ་པའི་བསོད་ནམས་བརྒྱར་བསྒྱུར་བས། མཛོད་སྤུ་དང་གཙུག་་་་
ཏོར་གཉིས་མ་གཏོགས་པའི་མཚན་སུམ་ཅུ་པོའི་རེ་རེ་འགྲུབ་བོ། །མཚན་སུམ་ཅུ་པོ་ཐམས་ཅད་འགྲུབ་པའི་བསོད་་་་་་
ནམས་སྟོང་འགྱུར་གྱིས་མཛོད་སྤུ་འགྲུབ་བོ། །མཛོད་སྤུ་འགྲུབ་པའི་བསོད་ནམས་འབུམ་འགྱུར་གྱིས་གཙུག་ཏོར་འགྲུབ་
བོ། །གཙུག་ཏོར་འགྲུབ་པའི་བསོད་ནམས་བྱེ་བ་འབུམ་ཕྲག་བརྒྱས་མགྲིན་པ་ཆོས་ཀྱི་དུང་འགྲུབ་པར་གསུངས་སོ། །
གསུངས་དབྱངས་ཡན་ལག་དྲུག་ཅུ་ནི། སེམས་ཅན་གྱིས་ཐོས་ན་དགེ་རྩ་བསྐྱེད་པས་མཉེན་པ། མཐོང་བའི་ཆོས་ལ་བདེ་
བར་རེག་པར་བྱེད་པས་འཇམ་པ་གཉིས་ནི་འབྲས་བུའི་ཡོན་ཏན་ནོ། །བླ་དོར་གྱི་དོན་སྟོན་པས་ཡིད་དུ་འོང་བ་ནི་་་་་
བརྗོད་བྱའི་ཡོན་ཏན་ནོ། །རྗོད་བྱེད་ཡི་གེ་བཟང་བས་ཡིད་དུ་འཐད་པ་སྟེ་འདི་བཞི་དབྱངས་རང་གི་ངོ་བོའི་ཡོན་ཏན་་
དུའང་རུང་ངོ༌། །འཇིག་རྟེན་འདས་པའི་རྗེས་ལས་ཐོབ་པ་ཡིན་པས་ཀུན་སློང་དགེ་བས་དག་པ་དང་། ཉོན་མོངས་པའི་
བག་ཉལ་སྤངས་པས་ཀུན་སློང་ཉོན་མོངས་མེད་པ་དྲི་མ་མེད་པ་གཉིས་ཀུན་སློང་གི་སྒོ་ནས་དབྱེ་བ་སྟེ་ངག་རང་གི་ངོ་་
བོ་སྐྱོན་མེད་པ་ལ་ཡང་གོ་རུང་ངོ་། །ཚིག་དང་ཡིད་གོ་གསལ་བས་གསལ་བ་ནི་སྦྱོར་བའི་སྒོ་ནས་སོ། །ལྟ་ངན་སེལ་བས་་
སྙན་ལ་འཇེབས་པ། ངེས་འབྱུང་གི་ཐ་བས་སྟོན་པས་མཉན་པར་འོས་པ། ཕ་རོལ་གྱི་དཔྱས་བྱ་མིན་ཞིང་ལོག་པར་སྨྲ་བ་
སེལ་བས་མི་ཚུགས་པ། ཉན་པ་པོའི་ཡིད་ལ་དགའ་བ་བསྐྱེད་པས་བསྟན་པ། ཆགས་སོགས་ཀྱི་གཉེན་པོ་སྟོན་པས་འདུལ་
བ་ལྔ་ནི་ནུས་པའི་ཡོན་ཏན་ལྔ་སྟེ་དབྱངས་ཀྱི་ཡོན་ཏན་ལའང་ཤུགས་ཀྱིས་གོ་རུང་བ་ཅི་རིགས་ཡོད་པ་གོང་འོག་ཀུན་ཏུ་
ཤེས་པར་བྱའོ། །ངལ་དུབ་མི་སྦྱོར་བས་མི་རྩུབ་པ། ལྟུང་བ་ལས་ལྡང་བའི་ཐབས་སྟོན་པས་སྤྱད་མི་དཀར་བ་མི་བརླང་བ་
གཉིས་ཀྱིས་ཚུལ་ཁྲིམས་ལ་སྦྱོར་བའོ། །ཐེག་པ་གསུམ་ལ་འགོད་པས་རབ་ཏུ་དུལ་བ། གེགས་རྣམས་གཡེངས་སེལ་བས་རྣ་
བར་སྙན་པ། ཤིན་སྦྱང་དང་ལྷག་མཐོང་གིས་གདུལ་བྱའི་ལུས་དང་སེམས་ཚིམ་པར་བྱེད་པ་གཉིས་སོ་སོར་བརྩིས་པ་དེ་
བཞི་ནི་ཏིང་ངེ་འཛིན་ལ་སྦྱོར་བ་བྱེད་པའོ། །ཐེ་ཚོམ་སེལ་བས་སྙིང་དགའ་བ། ལོག་རྟོག་དང་མ་ངེས་པ་སེལ་བས་བདེ་
བ་སྐྱེད་པ་གཉིས་ནི་ཤེས་རབ་ལ་སྦྱོར་བ་སྟེ་བསླབ་པ་གསུམ་ལ་སྦྱོར་བའི་ཡོན་ཏན་བརྒྱད་དོ། །འགྱོད་པ་མེད་པར་བྱེད་
པས་གདུང་བ་མེད་པ། ཐོས་པས་ཤེས་རབ་ཕུན་སུམ་ཚོགས་པར་བྱེད་པས་ཀུན་ཤེས་པ། བསམ་པའི་ཤེས་རབ་ཕུན་སུམ་
ཚོགས་པའི་རྟེན་བྱེད་པས་རྣམ་པར་རིག་པར་བྱ་བ་གསུམ་ནི་སིམ་པར་བྱེད་པའི་ཡོན་ཏན་ནོ། །དཔེ་མཁྱུད་མེད་པར་་་་
སྟོན་པས་རྣམ་པར་གསལ་བ་ནི་ཆོས་ལ་སེར་སྣ་མེད་པའི་ཡོན་ཏན་ནོ། །རང་གིས་ཡོན་ཏན་ཐོབ་པ་སྤེལ་བ་རྗེས་་་་་
དགའ་བས་དགའ་བར་བྱེད་པ། མ་ཐོབ་པ་བསྐྱེད་པ་ལ་དགའ་བས་མངོན་པར་དགའ་བ། ཟབ་པ་སྟོན་པས་ཀུན་ཤེས་་
412



པར་བྱེད་པ། རྒྱ་ཆེ་བ་སྟོན་པས་རྣམ་པར་རིག་པར་བྱེད་པ་བཞི་ནི་སེམས་ཅན་རྗེས་སུ་འཛིན་པའི་ཡོན་ཏན་ནོ། །ཚད་
མ་དང་ལྡན་པར་བརྗོད་པས་རིགས་པ་དང་། གདུལ་བྱའི་སྣོད་དང་འཚམས་པར་བསྟན་པས་དེའི་རྒྱུད་དང་འབྲེལ་བ་་
དང་། དོན་ཐ་དད་མེད་པ་ཡང་ཟོས་པའི་སྐྱོན་དང་བྲལ་བ་མ་ཟློས་པ་སྟེ་དེ་གསུམ་ནི་ཤེས་པས་སྦྱར་བའི་ཡོན་ཏན་ནོ། །
རྒོལ་བ་སྐྲག་པར་བྱེད་པ་སེང་གེའི་དབྱངས་དང་། འཁོར་ལ་ཁྱབ་པ་རྒྱ་ཆེ་བ་གླང་པོའི་དབྱངས་དང་། གདངས་ཟབ་པ་
འབྲུག་གི་སྒྲ་དབྱངས་དང་། སྙན་ལ་ཡིད་འཕྲོག་པ་དྲི་ཟའི་དབྱངས་དང་། རྒྱུན་མི་འཆད་ལ་གོ་བྱེད་དང་སུན་འབྱིན་ལ་
ཐོགས་པ་མེད་པས་འཇིག་པར་བྱེད་པ་ཀ་ལ་པིང་ཀའི་དབྱངས་དང་ཐག་རིང་པོར་གྲགས་པ་ཚངས་པའི་དབྱངས་དང་།
གྲུབ་པ་ཐམས་ཅད་ལ་བཀྲ་ཤིས་པའི་ལྟས་སུ་གྱུར་པས་བཀྲ་ཤིས་པ་ཤང་ཤང་ཏེའུའི་དབྱངས་དང་། ཚིག་བཙུན་པ་ལྷ་་་
དབང་གི་དབྱངས་དང་། བདུད་སོགས་ལས་རྒྱལ་བ་ལྷའི་རྔ་བོ་ཆེའི་སྒྲ་ལྟ་བུ་སྟེ། ཚ་བའི་དཔེ་བསྟན་པ་བཅུའོ། །ཉོན་་་་་
མོངས་མེད་པས་བསྟོད་ཀྱང་མ་ཁེངས་པ། སྨད་ཀྱང་མི་དམའ་བ། ཇི་སྐད་གསུངས་པ་ལས་གཞན་དུ་མི་འགྱུར་བའམ་
བརྡ་སྤྲོད་པའི་མཚན་ཉིད་ལ་ཞུགས་སྒྲ་ཀུན་གྱི་རྗེས་སུ་ཞུགས་པ། དྲན་པ་ཉམས་པ་མེད་པས་སྒྲ་ཀུན་ཟུར་མ་ཆག་པ། །
དུས་དང་སྐབས་ཀྱི་གདུལ་བྱའི་དོན་དུ་བྱ་བ་ཐམས་ཅད་ལ་ཁྱབ་ཅིང་གནས་པས་དོན་དུ་གཉེར་བྱ་མ་ཚང་བ་མེད་པ།
རྙེད་བཀུར་སོགས་ཀྱི་སྲེད་པ་དང་བྲལ་བས་མི་ཞུམ་པ། འཁོར་དུ་བག་ཚ་བའི་འཇིགས་པ་དང་བྲལ་བས་མི་ཞན་པ།
ཆོས་སྟོན་པ་ལ་སྐྱོ་དུབ་མེད་པས་རབ་ཏུ་དགའ་བ། རིག་པའི་གནས་ཤེས་བྱ་ཀུན་ལ་མཁས་པས་དོན་མཐའ་དག་ལ་ཁྱབ་
པ། དགེ་རྩ་མེད་པ་རྣམས་ཀྱང་རྗེས་སུ་འཛིན་ཞིང་སེམས་ཅན་རྣམས་ལ་བྱམས་པའི་ཐུགས་ཀྱིས་དོན་ཁོང་དུ་ཆུད་པར་
མཛད་པས་ཐ་བ་མེད་པ། རྟག་པར་གསུང་བའམ་རྒྱུན་མི་འཆད་པར་གསུངས་པས་རྒྱུན་ཆགས་པ། བརྗོད་བྱའི་དོན་་་
རྣམ་པ་སྣ་ཚོགས་འབེལ་ཞིང་ཤེས་པར་བྱེད་པས་འབེལ་བ་སྟེ་དེ་ལ་བརྗིད་པ་ཞེས་ཀྱང་བྱའོ། །སྒྲ་གཅིག་ལ་ཡང་ལྷའི་་་་
སྐད་སོགས་དང་སྒྲའི་རྣམ་རིག་དུ་མ་གནས་པས་སྒྲ་ཀུན་རྫོགས་པར་བྱེད་པ། སོ་སོའི་གང་ཤེས་པར་འདོད་པའི་དོན་་་
ཀུན་སྣང་བས་དབང་པོ་ཚིག་པར་བྱེད་པ། དམ་བཅས་པ་ཇི་ལྟ་བ་བཞིན་དུ་གནོད་པས་མི་བསྐྱོད་པས་མ་སྨད་པ། དུས་
མིན་མི་འདོམས་ཤིང་དུས་ལ་བབ་པར་སྦྱོར་བས་གཞན་དོན་འབྱུང་བ་ལས་མི་འགྱུར་བ། ཧ་ཅང་མྱུར་བས་སྒྲ་ཟུར་མི་་་
ཕྱིན་པ་སོགས་རྟབ་རྟབ་པོར་མི་གསུང་བས་མ་རྟབས་པ། ཐག་ཉེ་རིང་ལ་ཁྱད་མེད་པར་མཚུངས་པར་ཐོས་པས་འཁོར་
ཀུན་ཏུ་གྲགས་པ། དངོས་པོ་ཐམས་ཅད་དཔེར་བྱས་དེ་དོན་རྫོགས་པར་ཡོན་ཏན་ནུས་པས་རྣམ་པ་ཀུན་གྱི་མཆོག་དང་
ལྡན་པ་སྟེ། བཅུ་དགུ་པོ་དེ་ནི་གདུལ་བྱ་ལ་ཕན་པར་བྱེད་པའི་ཡོན་ཏན་ནོ། །དེ་སྟེང་ཆགས་སྡང་རྨོངས་གསུམ་བདུད་་་་
དང་བཞི་འཇོམས་པ་བསྣན་ཏེ་དྲུག་ཅུ་རྩ་བཞིར་ཡང་གསུངས་སོ། །སངས་རྒྱས་སྤྲུལ་པའི་སྐུ་ནི། སྲིད་པ་ཇི་སྲིད་་་་་
ཕྱོགས་དུས་ཀྱི་འགྲོ་བ་རྣམས་ཕན་བདེ་སྣ་ཚོགས་པ་དག་དུས་མཉམ་དུ་མཛད་པ་སྟེ། དེ་ལ་དབྱེ་ན་སྟོན་པ་སངས་རྒྱས་་
བཅོམ་ལྡན་འདས་ལྟ་བུ་མཛད་པ་བཅུ་གཉིས་ཀྱི་ཚུལ་སྟོན་པ་བྱང་ཆུབ་ཆེན་པོའམ་མཆོག་གི་སྤྲུལ་སྐུ། དྲི་ཟ་རབ་དགའ་
འདུལ་ཕྱིར་དྲི་ཟའི་པི་ཝཾ་ལེན་པར་སྤྲུལ་པ་ལྟ་བུ་སོགས་འདུལ་བའི་དབང་གིས་གང་ཟག་རྣམ་པ་སྣ་ཚོགས་ཀྱི་གཟུགས་
སུ་སྤྲུལ་པ་བཟོ་སྤྲུལ་སྐུ་སྟེ་སྤྲུལ་སེམས་ཀྱི་དབང་གིས་དཔེར་ན་བཟོ་བྱས་པའི་གཟུགས་ལྟར་གདུལ་བྱའི་ངོར་དེ་དང་་་་
413



དེར་སྣང་བ་ཙམ་ཡིན་པའི་ཕྱིར་དེ་ལྟར་བརྗོད་དོ། །ཁ་ཅིག་སངས་རྒྱས་ཀྱི་སྐུ་རྟེན་རྣམས་ཀྱང་བཟོ་སྤྲུལ་གྱི་ཁོངས་སུ་་་་
གཏོགས་པར་འདོད་པ་ཡོད་ཀྱང་སྣ་ཚོགས་སྤྲུལ་སྐུར་གཏོགས་སོ། །སེམས་ཅན་རྣམས་འདུལ་བའི་དབང་གིས་བརྒྱ་བྱིན་
དང་རི་དྭགས་རུ་རུ་སོགས་སྐྱེ་གནས་སྣ་ཚོགས་སུ་སྐྱེ་བར་སྟོན་པ་སྐྱེ་བ་སྤྲུལ་པའི་སྐུ་དང་གསུམ་དུ་བཞེད་ལ། གཞན་་་་་
ཡང་རིང་བསྲེལ་དང་པདྨ་དང་ནོར་བུ་དང་ཟས་གོས་ཤིང་རྟ་སོགས་སེམས་ཅན་ཕན་བདེ་ལ་སྦྱོར་བའི་གཟུགས་སྣ་་་་
ཚོགས་སུ་སྟོན་པ་ལ་སྣ་ཚོགས་སྤྲུལ་པའི་སྐུ་ཞེས་ཀྱང་བྱའོ། །སངས་རྒྱས་དེའི་འཕྲིན་ལས་ནི་ནམ་མཁའི་མཐའ་དང་་་་
མཉམ་པའི་ཕྱོགས་ཐམས་ཅད་དུ་ཁྱབ་པ་དང་། དུས་ཐམས་ཅད་དུ་རྒྱུན་མི་འཆད་པས་རྟག་པ་དང་། རྣམ་པར་རྟོག་པ་
མེད་པར་འབད་མེད་ལྷུན་གྱིས་གྲུབ་པ་དང་གསུམ་གྱི་བདག་ཉིད་ཅན་ཡིན་ནོ། །ཇི་ལྟར་རྟོག་པ་མེད་བཞིན་སེམས་ཅན་
གྱི་ཁམས་ལ་འཕྲིན་ལས་འཇུག་སྙམ་ན། སྐུ་སྣང་བ་བརྒྱ་བྱིན་གྱི་གཟུགས་བརྙན་དང་། གསུང་གྲགས་པ་ལྷའི་རྔ་བོ་ཆེ་་་
དང་། ཐུགས་མཁྱེན་བརྩེས་ཁྱབ་པ་སྤྲིན་དང་། སྤྲུལ་པ་སྣ་ཚོགས་སྟོན་པ་ཚངས་པ་དང་། ཡེ་ཤེས་སྤྲོ་བ་ཉི་མ་དང་།
ཐུགས་ཀྱི་གསང་བ་ནོར་བུ་དང་། གསུང་གི་སྣང་བ་སྒྲ་བརྙན་དང་། སྐུའི་གསང་བ་ནམ་མཁའ་དང་། གཞན་དོན་མཛད་
པ་གཞིའི་དཔེ་དགུས་བསྟན་ཏེ་ཡེ་ཤེས་སྣང་བ་རྒྱན་གྱི་མདོ་དང་རྒྱུད་བླ་མ་ལས་གསུངས་པ་བཞིན་དུ་ཤེས་པར་བྱའོ། །
ཕྲིན་ལས་དེས་སེམས་ཅན་ལ་གནས་སྐབས་བདེ་བ་དང་། མཐར་ཐུག་ཕན་པ་མཐའ་དག་མཛད་དེ། རྒྱས་པར་ཕྱེ་ན་་་་་
ཚད་མེད་ཀྱང་མདོར་བསྡུ་ན། འགྲོ་བ་རྣམས་ལམ་གྱི་རྟེན་མངོན་མཐོ་ལ་འགོད་པ་དང་། བྱང་ཆུབ་གསུམ་གྱི་ལམ་ལ་་་་
འགོད་པ་དང་། ལམ་ཐམས་ཅད་ཀྱི་མཐར་ཕྱིན་པ་འབྲས་བུ་མི་གནས་པའི་མྱང་འདས་ལ་འགོད་པར་མཛད་པ་ཡིན་ནོ།།
དེ་ལྟར་སངས་རྒྱས་ཀྱི་ཡོན་ཏན་ནི་ཚད་མེད་ཅིང་བསམ་གྱིས་མི་ཁྱབ་སྟེ། མདོར་བསྡུ་ན་སངས་རྒྱས་ནི་ཡེ་ཤེས་ཀྱི་སྐུ་་་་
རྟག་ཁྱབ་འདུས་མ་བྱས་པ་ཡིན་ལ། དེ་རྣམ་པ་ཐམས་ཅད་པར་འཆར་བའི་ཚུལ་གྱིས་གཟུགས་སྐུའི་བ་སྤུའི་ཁུང་བུ་་་་
གཅིག་གི་ཡོན་ཏན་ཀྱང་དེ་བཞིན་གཤེགས་པས་བསྐལ་བའི་མུར་ཐུག་པར་གསུངས་ཀྱང་ཟད་པར་མི་འགྱུར་ལ། སོ་སོར་
ཕྱེ་ན་དེ་བཞིན་གཤེགས་པའི་སྐུ་གསུང་ཐུགས་གསུམ་གྱི་གསང་བ་བསམ་གྱིས་མི་ཁྱབ་པའི་ཚུལ་གསུམ་དང་། དེ་བཞིན་
དུ་སངས་རྒྱས་དེའི་བསོད་ནམས་ཀྱི་སྟོབས་དང་། རྫུ་འཕྲུལ་གྱི་སྟོབས་དང་། བསྒོམས་པའི་སྟོབས་དང་། ཡེ་ཤེས་ཀྱི་་་༌་
སྟོབས་དང་། རྣམ་པར་གྲོལ་བའི་སྟོབས་དང་། ཐུགས་རྗེ་ཆེན་པོའི་སྟོབས་དང་། ཡོན་ཏན་གྱི་འབྱོར་པའི་སྟོབས་དང་།
ཕྲིན་ལས་ཀྱི་སྟོབས་རྣམས་བསམ་གྱིས་མི་ཁྱབ་པའི་ཚུལ་མདོ་སྡེ་རྣམས་ནས་དཔེ་དང་དོན་གྱི་རྣམ་གྲངས་དུ་མས་བསྟན་
པ་ལྟར་རིག་པར་བྱའོ། །ཞེས་སོ། །གདོད་མའི་མགོན་པོ་ཀུན་མཁྱེན་ཀློང་ཆེན་རབ་འབྱམས་དང་། འཛམ་གླིང་མཁས་་་
པའི་ཁྱུ་མཆོག་ཕྱོགས་ཀྱི་གླང་པོའི་ཤེས་རབ་དབྱིག་གཉེན་ཞབས་ཀྱི་ཐོས་པ། ཙནྡྲ་གོ་མའི་བརྗོད་པ། སློབ་དཔོན་དཔའ་
བོའི་རྩོམ་པ་ཆོས་ཀྱི་གྲགས་པའི་བརྒལ་བརྟགས་བཅས་ཀྱི་ངོ་མཚར་བའི་ཤེས་རབ་ཀྱི་རང་གཟུགས་གཙང་སྨད་དུ་ལག་
གི་ས་ཡི་ཆར་བླ་མ་ཆོས་ཀྱི་བཟང་པོ་ཞེས་འཇིག་རྟེན་གྱི་ཁམས་འདིར་མཚན་ཡོངས་སུ་གྲགས་པ་དེ་ཉིད་དང་རྗེ་བཙུན་
བརྟན་པའི་འཁོར་ལོ་བྱང་ཕྱོགས་ཁ་བ་ཅན་གྱི་ལྗོངས་འདིར་དགེ་བའི་གཤེས་གཉེན་གྱི་རྣམ་པར་སྣང་བ་མི་ཕམ་འཇམ་
པའི་དབྱངས་རྣམས་ཀྱི། གསུང་རབ་ལས་ཇི་ལྟར་འབྱུང་བ་བཞིན་མཐར་ཕྱིན་འབྲས་བུའི་ཆོས་སྐུའི་དཀའ་བའི་གནད་
41 4



རྣམས་ལེགས་པར་བཤད་ཟིན་སྟེ། དེ་སྔོན་བྱོན་པའི་བོད་ཀྱི་ཊི་ཀ་གཅིག་ལས་ཀྱང་ཀུན་མཁྱེན་ཡབ་སྲས་ཀྱི་གསུངས་་་་་
རབ་ལས་འབྱུང་བ་ལྟ་བུ་ཟབ་རྒྱས་གཉིས་ཀྱི་ལམ་ནས་མཐར་ཐུག་འབྲས་བུའི་དཀའ་བའི་གནད་རྣམས་དཔྱིས་ཕྱིན་པ་
འཆད་པ་མ་བྱུང་བས། འདིར་ཡིག་ཚོགས་ལ་མ་འཛེམ་པར་འཁྲུལ་པ་ཟད་པའི་བདག་ཉིད་ཆེན་པོ་རྣམས་ཀྱི་ལེགས་་་་
བཤད་ལས། ལུང་གི་གནས་ངེས་པ་རྒྱ་ཆེར་དྲོང་པ་ལགས་ཏེ། བསོད་ནམས་བསོགས་པའི་གང་ཟག་བློ་དང་སྐལ་བ་ལྡན་
པ་རྣམས་ཀྱིས་ཚངས་གནས་ཀྱི་རྒྱན་དུ་འཛིན་པར་བྱའོ། །ཀ་ཡེ་གངས་ཅན་བསྟན་པའི་བདག་པོ་གསང་ཆེན་སྔ་འགྱུར་
རྙིང་མ་པའི་ཐོས་བསམ་པ་རྣམས་སྙན་གསོན་དང་། ཤེས་རབ་ཀྱི་ཕ་རོལ་ཏུ་ཕྱིན་པའི་ཆོས་ཚུལ་དེ་བཞིན་གཤེགས་པའི་
བཀའ་དྲི་མ་མེད་པའི་དགོངས་འགྲེལ་འཕགས་ཡུལ་ཤིང་རྟ་གཉིས་ཀྱི་གཞུང་ལུགས་སྔ་འགྱུར་དང་དེ་དག་གི་དགོངས་
པ་འཁྲུལ་པའི་དྲི་མ་ཕྲ་བས་ཀྱང་མ་གོས་པར་གསལ་བར་བྱེད་པ་ལ་ཀུན་མཁྱེན་རོང་ཀློང་གཉིས་དང་མི་ཕམ་འཇམ་་་་
པའི་དབྱངས་ཀྱི་ལེགས་བཤད་འདི་ཙམ་བཞུགས་བཞིན་གཞན་ཟེར་རྗེས་བརྗོད་མཛད་པས་ཅི་ཞིག་བྱ། དམ་པ་གཞན་
གྱི་གསུང་རབ་རྣམས་ཀྱང་ལེགས་བཤད་བླ་ན་མེད་པ་ཡིན་མོད་གཙོ་བོར་མདོ་སྔགས་གང་གི་སྐབས་ཡང་བཀའ་དང་་་་
བསྟན་བཅོས་རྣམས་ཀྱི་དྲང་དོན་གྱི་ཆ་བཀྲལ་བར་མཛད་ལ། ཀུན་མཁྱེན་ཡབ་སྲས་ཀྱི་རྡོ་རྗེའི་གསུངས་རྣམས་ནི་ལེགས་
བཤད་རྟེན་པ་བཞི་ལྡན་དེ་བཞིན་གཤེགས་པ་ཉིད་ཀྱི་དགོངས་པ་ཉིད་ཀྱིས་བཀྲལ་བ་ལྟ་བུ་ཁོ་ན་བཞུགས་པ་རྣམས་་་་་
ཕྱོགས་ཞེན་གྱི་དྲི་མས་མ་བསླད་ཅིང་ཤེས་རབ་གསུམ་གྱི་མིག་དང་ལྡན་པའི་ཕྱོགས་མེད་ཀྱི་དམ་པའི་སྐྱེ་བོ་དག་གིས་
གུས་པ་ཆེན་པོས་གནས་འདི་ལ་འཇུག་པར་བྱའོ། །ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་་་
པར་རྟོགས་པའི་རྒྱན་གྱི་དཀའ་འགྲེལ་ལེགས་བཤད་ལུང་གི་རྒྱ་མཚོ་ཞེས་བྱ་བ་ལས་སྐབས་བརྒྱད་པ་འབྲས་བུ་ཆོས་སྐུའི་
དཀའ་བའི་གནད་རྣམ་པར་བཤད་པའོ། ། །།
415



，
རྩ་བའི་ས་བཅད་གཉིས་པ། འབྲིང་པོར་དགའ་བ་ལ་དྲུག་དུ་དབྱེ་བ་ནི། མཚན་ཉིད་སོགས་རྐང་པ་བཞི། རྩ་བའི་་
ས་བཅད་གསུམ་པ། བསྡུས་པར་མོས་པ་ལ་མངོན་རྟོགས་གསུམ་དུ་བསྡུས་པ་ནི། ཡུལ་ནི་སོགས་རྐང་པ་བཞི། བཞི་པ་་་
འཇུག་དོན་ལ་གཉིས། མཚན་བྱང་དང་། འགྱུར་བྱང་ངོ༌། །དང་པོ་ནི་ཤེས་རབ་སོགས། གཞུང་འདི་ཉིད་མཛད་པ་པོ་་་
འཕགས་པ་མི་ཕམ་མགོན་པོའི་རྟོགས་བརྗོད་རྒྱས་པ་ནི་མདོ་སྡེ་དང་རྒྱུད་སྡེ་རྣམས་ལས་ཇི་ལྟར་འབྱུང་བཞིན་ཀུན་་་་་
མཁྱེན་བླ་མ་མི་ཕམ་འཇམ་པའི་དབྱངས་ཀྱི་ཞལ་སྔ་ནས་མཛད་པའི་ཉེ་སྲས་བརྒྱད་ཀྱི་རྟོགས་བརྗོད་ཆེན་མོ་ལས་ཤེས་་
པར་བྱ་བ་ཁོ་ནའོ། །གཉིས་པ་ནི། རྒྱ་གར་སོགས། རྗེ་བཙུན་འཇམ་པའི་དབྱངས་འཕགས་ཆེན་སྤྲུལ་པའི་རྒྱལ་པོའི་ཚུལ་
བཟུང་བ་ལྷ་བཙད་པོ་ཁྲི་སྲོང་ལྡེའུ་བཙན་གྱི་སྐུ་རིང་ལ་རྒྱ་གར་གྱི་མཁས་པ་ཆེན་པོ་རིག་བྱེད་འོད་ཟེར་རམ་རིག་པའི་་
འབྱུང་གནས་དང་ཞུ་ཆེན་གྱི་ལོ་ཙཱ་བ་སྐ་བ་དཔལ་རྩེགས་གཉིས་ཀྱིས་བསྒྱུར་ཅིང་ཞུས་ཏེ་གཏན་ལ་ཕབ་པ་ཡིན་ནོ། །དེ་
ལྟར་ན་བསྟན་པ་སྔ་དར་གྱི་དུས་སུ་འཕགས་པ་རིགས་གསུམ་མགོན་པོ་བོད་ཡུལ་འདིར་ཞལ་དགྱེས་པའི་དུས་བཀའ་་་
དང་བསྟན་བཅོས་འདི་སྙེད་ཅིག་སྣང་བར་མཛད་པའི་བཀའ་དྲིན་ལས་དེང་གི་དུས་ནའང་རང་ཅག་སྐྱེ་འགྲོ་ཀུན་གྱིས་
དམ་པའི་ཆོས་ལ་ཅི་དགར་ལོངས་སུ་སྤྱོད་པ་འདི་བྱུང་བ་ཡིན་པས་བསྟན་པའི་བདག་པོ་སྔ་འགྱུར་རྙིང་མ་པའི་བཀའ་
དྲིན་དྲན་ཤེས་པར་བྱའོ། །དེ་ལ་དཀའ་འགྲེལ་ཆེན་མོ་འདིར་ནི་སྔ་འགྱུར་རང་ལུགས་ཀུན་མཁྱེན་རོང་ཀློང་གཉིས་དང་
མི་ཕམ་འཇམ་པའི་དབྱངས་སོགས་ཀྱི་གསུང་ལས་ཇི་ལྟར་འབྱུང་བ་བཞིན་ཆོས་འཁོར་སེམས་བསྐྱེད། བདེན་གཉིས་་་་་
རིགས་རྟེན་འབྲེལ་སོགས་མཐའ་དཔྱད་ཆེ་བ་རྣམས་ལས། དཀའ་བའི་གནད་ཕྲ་བ་རྣམས་ལ་སྔ་འགྱུར་རང་ལུགས་ཇི་
ལྟར་འཇོག་ཚུལ་དང་ཚིག་གི་འབྲུ་གཉེར་བ་རྣམས་ནི། ཀུན་མཁྱེན་བླ་མ་མི་ཕམ་འཇམ་པའི་དབྱངས་གྱི་ཞལ་སྔ་ནས་་་
མཛད་པའི་རྣམ་བཤད་པུཎྜ་རི་ཀའི་དོ་ཤལ། སེམས་དཔའ་ཆེན་པོ་འཇིགས་མེད་ཆོས་ཀྱི་དབང་པོའི་ཞལ་སྔ་ནས་མཛད་
པའི་ཕར་ཕྱིན་ཊིཀྐ་འབྲུ་གཉེར་བ་དང་། མཁས་པ་ཆེན་པོ་མདོ་སྔགས་བསྟན་པའི་ཉི་མའི་ཞལ་སྔ་ནས་མཛད་པའི་ཕར་
ཕྱིན་ཊིཀྐ་མ་ཕམ་ཞལ་ལུང་། མཆན། དཔལ་སྤྲུལ་ཚིག་འགྲེལ་དང་མཁན་ཆེན་གཞན་དགའི་མཆན་འགྲེལ་རྣམས་མཁས་པ་སྤྱི་ཡི་གསུང་དང་སྒོ་་་
བསྟུན་པ་ཙམ་ཡིན་ཅིང་རང་ལུགས་དངོས་ནི་མི་ཕམ་རྗེ་དང་བོད་སྤྲུལ་གྱི་ཤེར་འགྲེལ་གཉིས་ཀུན་མཁྱེན་ཀློང་ཆེན་དགོངས་བཞེད་ཡིན། མཁན་ཆེན་་
གཞན་ཕན་སྣང་བས་འཕགས་ཡུལ་གྱི་ལེགས་བཤད་ཆེན་པོ་རྣམས་དང་སྒོ་བསྟུན་པའི་འགྲེལ་པ་དོན་གསལ་གྱི་ཊིཀྐ་་་
རྣམས་ལས་རྟོགས་པར་བྱའོ། །ཤེས་རབ་ཀྱི་ཕ་རོལ་ཏུ་ཕྱིན་པའི་ཟབ་གནད་རྣམས་ཀུན་མཁྱེན་ཆོས་ཀྱི་རྒྱལ་པོ་ཡབ་སྲས་
ཀྱི་གསུང་རབ་ལས་ཇི་ལྟར་འབྱུང་བའི་དགོངས་པ་བཞིན་རྣམ་ཤེས་ལ་མི་རྟེན་ཡེ་ཤེས་ལ་རྟེན་པ་དང་། ཚིག་ལ་མི་རྟེན་
དོན་ལ་རྟེན་པ་དང་། གང་ཟག་ལ་མི་རྟེན་ཆོས་ལ་རྟེན་པ་དང་། དྲང་དོན་ལ་མི་རྟེན་ངེས་དོན་ལ་རྟེན་པའི་ཚུལ་གྱིས་་་་
མན་ངག་རྒྱ་མཚོའི་ཤིང་རྟ་ཞེས་ཁོ་བོས་ལོགས་སུ་བཀོད་པ་ལས་ཤེས་པར་བྱའོ། །དེ་ལྟར་ཤེས་རབ་ཀྱི་ཕ་རོལ་ཏུ་ཕྱིན་་་་
པའི་ཆོས་ཚུལ་བཀའ་དང་བསྟན་བཅོས་དྲི་མ་མེད་པ་རྣམས་ལ་གུས་རྟགས་འགྲུས་པའི་སྦྱོར་བས་ཐོས་བསམ་སྒོམ་་་་་
གསུམ་གྱི་སྙིང་པོར་བྱ་སྟེ། དེ་བཞིན་གཤེགས་པས་ཀུན་དགའ་བོ་ལ་བཀའ་སྩལ་པ། ངས་ཁྱོད་ལ་ཇི་སྐད་བསྟན་པའི་་་་
416



ཆོས་ཀུན་བརྗོད་ཅིང་ཉམས་པར་འགྱུར་བ་ལས། ཤེས་རབ་ཀྱི་ཕ་རོལ་ཏུ་ཕྱིན་པའི་ཚིག་ཟུར་ཙམ་ཡང་ཉམས་པར་མི་་་
རུང་བས། དེ་བཞིན་གཤེགས་པ་ལ་བྱས་པ་གཟོ་ཞིང་དྲིན་དྲན་པའི་ཡིད་ཀྱིས་ཤེར་ཕྱིན་འདི་མ་ཉམས་པར་ཟུང་ཤིག་་་་
ཅེས་གསུངས་པ་བཞིན་དོན་ཆེ་བའི་ཕྱིར་རོ། ། -
སླར་ཡང་ཡུལ་གོང་མ་རྣམས་ཀྱི་བཀའ་དྲིན་དང་ཡོན་ཏན་གྱི་ཕུང་པོ་རྗེས་སུ་དྲན་པའི་བསྟོད་ཚིག་དང་བདེ་་་་
ལེགས་ཀྱི་ཚིགས་སུ་བཅད་པས་ཤེས་པ་སྤེལ་བ་ནི། མཛད་པའི་གྲུ་གཟིངས་ཡོན་ཏན་དུ་མས་གཏམ། །ཐུགས་རྗེའི་དད་
དཔོན་དམིགས་མེད་ངང་བརྟན་པ། །འགྲོ་རྣམས་རིན་ཆེན་གླིང་དུ་སོན་མཛད་པའི། །དྲང་སྲོང་ཆེན་པོ་དེ་ལ་ཕྱག་བགྱིའོ། །
།དགའ་ལྡན་ཆོས་ཀྱི་སྤྲིན་ལ་དགྱེས་རོལ་ཞིང་། །ཟབ་རྒྱས་དབྱངས་ཀྱི་ཡན་ལག་རྒྱུད་སྟོང་ལྡན། །བསྟན་བཅོས་ཆེན་པོ་་་
འདི་ནི་ཡང་དག་མཛད། །འཕགས་པ་མི་ཕམ་མགོན་དེར་གུས་ཕྱག་འཚལ། །གང་ཡང་མདོ་དང་རྒྱུན་ལས་མ་གསལ་བ། །
ཕྱི་རབ་རྣམས་ཀྱིས་རྟོགས་དཀའི་གནས་གཟིགས་ནས། །ཡུམ་གྱི་དགོངས་དོན་འདི་ནི་ཐ་དད་འཆད། །བླ་མ་རིམ་པར་་
བྱོན་ལའང་གུས་ཕྱག་རྩེགས། །མངོན་སངས་རྒྱས་ཀྱང་མི་ཡི་གཟུགས་སུ་འཛིན། །བཀའ་རུ་གྲུབ་ཀྱང་བསྟན་བཅོས་ཚུལ་
དུ་མཛད། །ཆོས་སྐུའི་བླ་མ་དྲི་མེད་འོད་ཟེར་དེ། །བྱང་ཆུབ་བར་དུ་སྙིང་གི་པདྨོར་རོལ། །རྣམ་འདྲེན་དེ་ཡི་རིང་ལུགས་་་
ཆེན་པོ་ནི། །འཕགས་པའི་སར་བཞུགས་ཟབ་དོན་གླུ་རུ་ལེན། །བྱང་ཆུབ་སྤྱོད་པ་རྒྱ་མཚོར་མངའ་དབང་བསྒྱུར། །བདག་
ཉིད་ཆེན་པོ་རྣམས་ལ་དང་བས་འདུད། །རྡུལ་བྲལ་རང་བྱུང་ཡེ་ཤེས་དྲི་མ་མེད། །དེ་ཉིད་ཕྱོགས་རེར་མངོན་དུ་གྱུར་པའི་
ལམ། །མཐར་ཐུག་འོད་གསལ་ཡོན་ཏན་སྤྲིན་འཕྲོ་བ། །ཡུམ་དོན་སྙིང་པོར་ངེས་པས་གུས་ཕྱག་འཚལ། །ལོགས་པའི་ལམ་
རྣམས་མ་ལུས་སྤངས་བྱས་ཏེ། །རྟེན་པ་བཞི་དང་ལྡན་པའི་རིང་ལུགས་འདིར། །སྦྱོར་བྱེད་རྫོགས་སངས་རྒྱས་དངོས་ཆོས་
ཀྱི་རྗེ། །གྲུབ་དབང་བླ་མ་དེ་ལ་དང་བས་འདུད། །ཕྱོགས་བཅུའི་ཞིང་ན་བཞུགས་པ་ཡི། །རྣམ་འདྲེན་སྲས་དང་སློབ་མར་
བཅས། །དཔང་པོ་ཉིད་དུ་ཡང་དག་སྟེ། །ནམ་མཁའ་མཐའ་དང་མཉམ་པ་ཡི། །ཆོས་ཕུང་རྣམས་ནི་གླེང་བཞིར་བཞག །
རྟེན་པ་བཞི་དང་ལྡན་པ་ཡི། །སྔ་འགྱུར་རིང་ལུགས་དབང་གི་རྒྱལ། །མ་ནོར་ངེས་པའི་ལུང་གིས་དབྱེ། །ཐུབ་ཆེན་མཉམ་
མེད་ཚད་མའི་སྟོན་པ་གང་། །ཡོན་ཏན་རྩེགས་པའི་རི་ལ་ལེགས་བཞུགས་ཏེ། །སྤྲོས་བྲལ་ཆོསཀྱི་རྒྱུད་མང་རྡུང་པའི་དུས། །
རྒྱལ་ཀུན་བསྔགས་པའི་བསྟོད་དབྱངས་གླུ་རུ་ལེན། །མཐའ་བྲལ་ཆོས་ཉིད་ནམ་མཁའི་དཀྱིལ་འཁོར་ལ། །འོད་གསལ་སྐུ་
དང་ཡེ་ཤེས་སྤྲིན་འཕྲོ་བ། །ཟུང་འཇུག་རང་བྱུང་ཡེ་ཤེས་གཅིག་ཏུ་ཟླུམ། །རྒྱལ་བའི་ཡུམ་གྱི་དེ་ཉིད་འདི་ཡིན་ཞེས། །རྒྱལ་
བས་ལུང་བསྟན་ཀླུ་ཡི་མཚན་ཅན་དང་། །རྒྱལ་ཚབ་ཆེན་པོ་ས་བཅུའི་དབང་ཕྱུག་དང་། །རྒྱལ་བའི་དབང་པོ་དྲི་མེད་་་་་
འོད་ཟེར་གྱིས། །སྙིང་པོའི་རིང་ལུགས་དེ་ནི་རྣམ་གསལ་མཛད། །གང་ཞིག་ངེས་པའི་དོན་གྱི་གནད་གསང་ནི། །སྐྱེ་བོ་་་་
ཕལ་གྱིས་རྟོགས་པར་དཀའ་གཟིགས་ནས། །བློ་ཆེན་བརྩོན་ལྡན་མཁས་གྲུབ་དུ་མས་ཀྱང༌། །དྲང་བའི་དོན་གྱི་རྣམ་་་་
བཤད་ཐ་དད་མཛད། །དེས་ན་དེ་དག་ཁྱད་པར་མ་འདྲེས་པར། །གངས་རིའི་ཁྲོད་འདིར་སྨྲ་བ་ཉུང་མཐོང་ནས། །ཀུན་
མཁྱེན་རྒྱུད་པའི་ལུང་ལ་བརྟེན་བྱས་ནས། །ལེགས་བཤད་དྲི་ཟའི་འཕང་འགྲོ་དལ་གྱིས་བརྡུང་། །ཆོས་སྐུའི་བླ་མ་དྲི་མེད་
འོད་ཟེར་དེ། །མི་གནས་ཆོས་སྐུའི་གྲོང་དུ་ཞལ་གཟིགས་ནས། །བསྒྲོད་པ་རྣམ་གཉིས་སྟོང་ཕྲག་ཐལ་བས་ཀྱང་། །གསུང་་
417



གི་འཇུག་པ་མ་འགོག་བཀའ་དྲིན་དྲན། །ལེགས་བཤད་འོད་སྟོང་ཐུབ་བསྟན་པདྨའི་གཉེན། །ཐར་གླིང་འདོད་པ་རྣམས་
ཀྱི་གསོས་གྱུར་ཏེ། །ཡིད་ཀྱི་མུན་པ་མ་ལུས་སེལ་བྱས་ནས། །ཡུམ་དོན་ཟབ་མོ་འདི་ནི་སྣང་བར་ཤོག །ཀུན་མཁྱེན་ཐུབ་་་
པའི་རིང་ལུགས་ཡོངས་རྫོགས་པ། །སྔ་འགྱུར་བསྟན་པ་ཡིད་བཞིན་དབང་གི་རྒྱལ། །མཁའ་ཁྱབ་ཞིང་གི་ཐ་གྲུར་རྟག་་་་
ཁྱབ་བཞིན། །ཕན་བདེའི་འོད་སྣང་ནམ་ཡང་མི་འགོག་སྨོན། །ནམ་མཁའི་ཁམས་ཀྱི་འཇུག་པས་ཡོངས་བཟུང་བ། །ཇི་་་
སྙེད་འཁོར་བའི་ལུས་ཅན་འདི་དག་ཀྱང་། །སྙིང་པོའི་ཟབ་དོན་མཆོག་ནི་ལེགས་རྟོགས་ཏེ། །རིག་སྟོང་ཆོས་སྐུའི་གླིང་དུ་
ཕྱིན་པར་ཤོག །གང་ཞིག་བརྩོན་པས་འདི་ལ་སྦྱོར་བྱེད་བདག །དུས་གསུམ་སངས་རྒྱས་དགོངས་དོན་སྙིང་ལ་ཤར། །རྒྱལ་
སྲས་སྤྱོད་པ་རྒྱ་མཚོར་དབང་བསྒྱུར་བཞིན། །སྟོན་པ་ཐུགས་རྗེའི་ཅན་དེའི་རྗེས་འགྲོ་ཤོག །ནམ་ཞིག་འཆི་བའི་དུས་བྱེད་
གྱུར་པ་ན། །དགའ་ལྡན་ཆོས་ཀྱི་མདུན་པ་ཉམས་དགའ་བར། །བྱམས་ཆེན་རྒྱལ་བའི་ཕྱག་གིས་ལེགས་བཟུང་སྟེ། །འདུས་
པ་དང་པོའི་འཁོར་དུ་སྐྱེ་བར་ཤོག །རྒྱལ་ཀུན་བདེན་པར་གསུང་པའི་གླུ་ལེན་ཅིང་། །རྒྱལ་སྲས་སེམས་དཔའི་ཚོགས་་་་་
ཀྱིས་མེ་ཏོག་འཐོར། །རྒྱལ་ཀུན་ཐུགས་མཆོག་རང་བྱུང་འོད་གསལ་བ། །བདེན་པ་དེ་ཡི་དུས་ཀུན་ཤིས་གྱུར་ཅིག །གང་གི་
བརྩེ་བ་ཆེན་པོས་ཉེར་བཟུང་སྟེ། །ལམ་གོལ་ལམ་ནོར་མ་ལུས་སྤངས་བྱས་ནས། །སྙིང་པོའི་རིང་ལུགས་འདི་ལ་སྦྱོར་བྱེད་
པའི། །བླ་མ་དམ་པའི་ཞབས་ལ་ཕྱག་འཚལ་ལོ། །ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་པར་རྟོགས་པའི་རྒྱན་གྱི་
དཀའ་བའི་གནད་རྣམ་པར་བཤད་པ་ལེགས་བཤད་ལུང་གི་རྒྱ་མཚོ་ཞེས་བྱ་བ་རྗེ་བླ་མ་རྫོགས་པའི་སངས་རྒྱས་ངེས་པ་དོན་གྱི་ཐམས་ཅད་མཁྱེན་པ་གྲུབ་་
དབང་པདྨ་ནོར་བུས་རྗེས་བཟུང་ཞིང་བྱིན་གྱིས་རློབས་པ་ལས་རྟོན་པ་བཞི་ཕྱིན་ཅི་མ་ལོག་པའི་དབང་གིས་ལུགས་འདི་ལ་ངེས་པ་ཅུང་ཟད་རྙེད་པར་་་་་
རློམས་པ་སྔ་འགྱུར་རིག་འཛིན་རྒྱུད་པའི་བྲལ་མཐར་སྐྱེས་ཤིང་རྒྱལ་བསྟན་རིས་སུ་མ་ཆད་པ་ལ་དད་པ་དང་ངེས་ཤེས་ཀྱི་སྣང་བ་དང་རིང་ནས་འགྲོགས་པ་
ཤཱཀྱའི་དགེ་སློང་ཐུབ་བསྟན་བཤད་སྒྲུབ་གཞན་ཕན་ཕྲིན་ལས་ཀུན་ཁྱབ་ཏུ་འབོད་པས་འཕགས་ཡུལ་ལྷོ་ཕྱོགས་ཀྱི་ཞིང་ཁམས་བྷེ་དྷནྟ། ཞི་བའི་རྒྱུ་མཚོ་ཆེན་
པོའི་ངོག །ཙནྡན་ནགས་ཀྱི་ཕྲེང་བ་དཀྲིགས་པའི་དབུས་མཁས་བཙུན་སྟོང་ཕན་དུ་མ་རིམ་པར་བྱོན་པའི་གནས་དཔལ་གྱི་ཆོས་འཁོར་ཆེན་པོ་ཐེག་མཆོག་
རྣམ་གྲོལ་བཤད་སྒྲུབ་དར་རྒྱས་གླིང་གི་དབུ་རྩེར་རྩོམ་བསྒྲིགས་འགོ་བརྩམས་མཇུག་ཡོངས་སུ་རྫོགས་པ་བོད་ཡུལ་ཁམས་ཀྱི་ཆར་གསང་ཆེན་སྔ་འགྱུར་བའི་
གདན་ས་ཆེན་མོ་ཕྱོགས་ཐམས་ཅད་ལས་རྣམ་པར་རྒྱལ་བའི་ཆོས་གྲྭ་ཐེག་གསུམ་ཆོས་སྒྲ་སྒྲོགས་པའི་གནས་དཔལ་སྭ་ར་བཤད་སྒྲུབ་རིན་ཆེན་གླིང་དུ་རང་
ལོ་ཉེར་གསུམ་པའི་དུས་སུ་ལེགས་པར་སྦྱར་བ་འདིས་དཔལ་ལྡན་སངས་རྒྱས་པདྨ་སྐྱེས་ཀྱི་རིང་ལུགས་དམ་པས་ཕྱོགས་བཅུའི་ཞིང་ཁམས་རྒྱ་མཚོར་ཡོངས་
སུ་ཁྱབ་པའི་རྒྱུར་གྱུར་ཅིག །མངྒ་ལཾ། །
418



༄༅། ཆོས་ཀྱི་ཕུང་པོ་མཐའ་ཡས་པའི་གནད་གསང་གཅིག་ཏུ་སྟོན་པའི་བསྟན་བཅོས་རྫོགས་ལྡན་དང་་་་
པོའི་འཕྲིན་སྙན་ཞེས་བྱ་བ་བཞུགས་སོ། །
དུས་གསུམ་སངས་རྒྱས་ཐམས་ཅད་ཀྱི་ངོ་བོ་ཚད་མེད་པའི་མཁྱེན་རབ་དང་ཐུགས་རྗེ་མངའ་བ་དཔལ་ལྡན་བླ་མ་
དམ་པའི་ཞབས་ལ་སྒོ་གསུམ་གུས་པ་ཆེན་པོས་ཕྱག་འཚལ་ལོ། །རིག་པ་ཟང་ཐལ་འདུས་མ་བྱས། །རང་སྣང་འོད་གསལ་
སྒྱུ་མའི་སྤྲིན། །ཞིང་འདིར་མི་ཡི་ཟོལ་དུ་སྣང་། །རྫོགས་སངས་རྒྱས་དངོས་བླ་མ་རྒྱལ། །བསྟན་པའི་དམ་ཆོས་ཡོངས་་་་་
རྫོགས་ཤིང་། །དམ་ཆོས་ཀུན་གྱི་མཐར་ཐུག་པ། །དམ་ཆོས་རྫོགས་པ་ཆེན་པོ་ལ། །དང་བའི་ཡིད་ཀྱིས་འདུད་ཕྱག་འཚལ། །
བསམ་ཡས་ཞིང་ཁམས་རྒྱ་མཚོ་ན། །རྣམ་འདྲེན་སྲས་དང་སློབ་མར་བཅས། །གཅིག་ཏུ་འདུས་པའི་ཞལ་སྐྱིན་ནི། །བརྒྱུད་
གསུམ་རིག་འཛིན་བླ་མར་གུས། །ནམ་མཁའི་ཁམས་ཀྱི་མཐས་གཏུགས་པའི། །དམ་ཆོས་སྒྲོན་མེ་དེ་སྙེད་ཀྱི། །གནད་་་་་
གསང་འཁྲོལ་བའི་བསྟན་བཅོས་ནི། །རྫོགས་ལྡན་དང་པོའི་འཕྲིན་སྙན་བྱ། །ཆོས་ཕུང་རྒྱ་མཚོའི་ཡང་སྙིད་དང༌། །མདོ་
རྒྱུད་ཀུན་གྱི་གནད་གསང་དང་། །དུས་གསུམ་རྒྱལ་བའི་གསང་མཛོད་ནི། །རང་བྱུང་ཡེ་ཤེས་འདི་ཁོ་ན། །ངོ་བོ་སྤྲོས་་་་་
མཐའ་ཀུན་ལས་གྲོལ། །རང་བཞིན་འོད་གསལ་ལྷུན་གྱིས་གྲུབ། །སྐུ་དང་ཡེ་ཤེས་རྒྱ་མཚོའི་སྤྲིན། །ཁྱད་ཆོས་རྣམ་པ་གསུམ་
གྱིས་བརྒྱན། །དང་པོ་སྤྲོས་མཐའ་འགོག་ཆ་ནས། །གཉིས་པ་སྤྲོས་བྲལ་རང་ངོ་བོ། །ཆོས་ཉིད་བབས་ཀྱི་གནས་ལུགས་ནི། །
གཉུག་མའི་རིག་པ་ཟང་ཐལ་ལོ། །གསུམ་པ་དེ་ཡི་ཡོན་ཏན་ཏེ། །གཤིས་ལ་མི་གནས་ཆོས་ཅན་ཆ། །རང་སྣང་སྐུ་དང་ཡེ་་
ཤེས་ནི། །ཐམས་ཅད་མཁྱེན་པ་ཉག་གཅིག་ཡུལ། །དེས་ན་རང་བཞིན་གསལ་བ་དང་། །ཡོན་ཏན་ཅན་གྱི་གསལ་བ་གཉིས། །
།ཁྱད་འབྱེད་ངོ་བོ་སྟོང་པ་དང་། །རང་བཞིན་གསལ་བ་ཁྱད་འབྱེད་དགོས། །ཟུང་དུ་འཇུག་ཚུལ་གང་ཞེ་ན། །ངོ་བོ་སྟོང་
དང་རང་བཞིན་གསལ། །ལྡོག་པ་ཐ་དད་ཙམ་ཉིད་ལས། །ཆོས་ཉིད་རང་ངོས་ཁྱད་པར་མེད། །ཡོན་ཏན་ཅན་གྱི་གསལ་་
བ་དེ། །སྟོང་དང་ཟུང་དུ་འཇུག་ཚུལ་ནི། །ཆོས་དང་ཆོས་ཉིད་ཚུལ་གྱིས་ཏེ། །དོན་ལ་དབྱེར་མེད་ཆོས་ཐ་དད། །མདོར་ན་
ཟུང་འཇུག་མཐར་ཐུག་ནི། །ཆོས་ཀུན་གནས་ལུགས་འོད་གསལ་བ། །རང་བྱུང་ཡེ་ཤེས་རྡུལ་དང་བྲལ། །ཆོས་སྐུ་ཉག་་་་
གཅིག་ཀློང་དུའོ། །དེ་ལ་མཚན་གྱི་རྣམ་གྲངས་ཡང་། །ཆོས་ཀྱི་དབྱིངས་དང་དོན་དམ་པ། །ཤེར་ཕྱིན་དབུ་མ་ཆེན་པོ་དང་། ། །
རང་བྱུང་ཡེ་ཤེས་མཚན་མ་མེད། །འོད་གསལ་བ་དང་སྨོན་པ་མེད། །ཕྱག་ཆེན་ཞི་བྱེད་རྫོགས་ཆེན་སོགས། །དུ་མའི་་་་་
མཚན་གྱིས་བསྙད་པ་སྟེ། །ངེས་དོན་དགོངས་པ་གཅིག་ཏུ་འབབ། །དེ་ཡང་དབུ་ཕྱག་རྫོགས་ཆེན་གསུམ། །ཆོས་ཉིད་་་་་
གཏན་འབེབས་ཕྱོགས་འདྲ་ཡང་། །མན་ངག་གནད་ལ་ཟབ་ཁྱད་ཆེ། །དེ་ཡི་ཚུལ་ཡང་གང་སྙམ་ན། །དབུ་མས་གཏན་་་་་
ཚིགས་རྣམས་ཀྱིས་དཔྱད། །རྗེས་སུ་དཔག་པའི་ཚད་མས་ནི། །ཆོས་ཉིད་རྟོགས་པར་མི་ནུས་ཏེ། །དཔེར་ན་མུན་དུ་མདའ་
འཕེན་བཞིན། །ཕྱག་ཆེན་ཆོས་ཉིད་འོད་གསལ་བ། །རང་གི་སེམས་ཀྱི་སྟེང་ནས་བསྩལ། །སེམས་ལས་རང་བྱུང་ཡེ་ཤེས་ནི། ། །
རྙེད་མིན་ཤར་བལྟས་ནུབ་མདའ་འཕེན། །རྫོགས་ཆེན་རྟོག་གེའི་གཏན་ཚིགས་དང་། །སེམས་ཚོལ་བ་ལ་མ་ལྟོས་པར། །
རང་བྱུང་ཡེ་ཤེས་ཆེན་པོ་དེ། །ཐད་ཀར་ཉིད་དུ་ངོ་སྤྲོད་བྱེད། །སོ་སོའི་སྐྱེ་བོའི་དུས་ནས་ཀྱང་། །ཆོས་ཉིད་ལམ་དུ་བྱེད་་་་
419



ཚུལ་ལ། །དབུ་མར་ཆོས་ཉིད་ལམ་བྱེད་མེད། །ཕྱག་རྫོགས་ཆོས་ཉིད་ལམ་བྱེད་ཡོད། །ཕྱག་ཆེན་སེམས་ཀྱི་གོལ་པས་བསླད། ། །
རྫོགས་ཆེན་སེམས་དང་ཡེ་ཤེས་ཕྱེས། །རིག་པ་ཟང་ཐལ་ལམ་དུ་བྱེད། །དེས་ན་ཁྱད་པར་མ་འདྲེས་གཅེས། །ཐལ་འགྱུར་
གཞུང་ནས་བསྟན་པ་ཡི། །རང་བཞིན་སྤྲོས་བྲལ་ཆེན་པོ་ལ། །ངེས་པ་རྫོགས་པ་ཆེ་ལས་རྙེད། །ཀ་དག་སྤྲོས་བྲལ་དོན་་་་་
གཅིག་བཞེད། །སྤྲོས་མཐའ་ཁོག་མེད་སྤྲོས་བྲལ་དོན། །མ་རྟོག་ཐ་མལ་ལུས་པ་དང་། །རྫོགས་པ་ཆེན་པོ་ཁྱད་པར་ཆེ། །་
རིག་པ་རྗེན་པ་དེ་སྤྲོས་བྲལ། །ཀ་དག་ཟང་ཐལ་ཆེན་པོའི་དོན། །བློ་དང་ངག་གི་ལམ་མི་གནས། །ཐ་སྙད་གྲུབ་མཐའི་་་་་
གཞུང་ལས་བརྒལ། །དད་པའི་སྟོབ་ཀྱིས་རྟོགས་བྱ་ཡིན། །ཕྱག་ཆེན་བཞག་ཐབས་དངོས་གཞིར་འཁྲུལ། །རྫོགས་པ་ཆེན་
པོའི་ལུགས་ཀྱིས་ནི། །རང་བབ་འཇོག་པ་བཞག་ཐབས་ཏེ། །དེ་ལས་ཆོས་སྐུའི་དགོངས་པ་རྙེད། །འོ་ན་འགྲོ་མགོན་བཀའ་
རྒྱུད་པར། །གྲུབ་བརྙེས་བྱེ་བ་ཇི་སྙམ་ན། །བཞག་ཐབས་དངོས་ལ་འཁྲུལ་མེད་ཀྱང་། །དད་པའི་ཤུགས་ཀྱིས་ལམ་མ་གོལ། །
འོན་ཀྱང་མན་ངག་གནད་གསང་ནི། །སྔ་འགྱུར་རིང་ལུགས་ལྟ་བུ་འདིར། །མེད་པས་ཚེ་གཅིག་སངས་རྒྱས་པར། །
གཤེགས་པ་ཉུང་ཅེས་སྔོན་བྱུང་གཏམ། །ཁྲེགས་ཆོད་ཡེ་བབས་སོར་བཞག་དེ། །རང་བྱུང་ཡེ་ཤེས་རྗེན་ལ་ཕྱུང་། །དུས་་་་་
གསུམ་སངས་རྒྱས་གསང་མཛོད་སྟོན། །རྟོག་གེས་མ་རྟོགས་ཨ་ལ་ལ། །རང་སྣང་སྐུ་དང་ཡེ་ཤེས་ཀྱང་། །གཤིས་ལ་མི་་་་་
གནས་སྤྲིན་ཚོགས་འདྲ། །གྲངས་ཅན་མགོ་སྐལ་ཁྱོད་ལ་བསྒྱུར། །ཡིད་རེ་ཚིམ་མོ་ཨ་ལ་ལ། །འོད་གསལ་དག་པའི་འཆར་
སྣང་དེ། །དབྱིངས་ལས་བྱུང་ཞིང་དབྱིངས་སུ་ཐིམ། །སྲོག་རྩོལ་མི་དགོས་ཨ་ལ་ལ། །ཉི་མ་བལྟ་བའི་ལུགས་ལས་བརྒལ། །
དོན་དམ་ལས་འབྲས་རྣམ་བཞག་མེད། །ཅི་ཡང་མིན་ལས་ཅིར་ཡང་འབྱུང་། །ཐ་སྙད་ལས་འབྲས་བསླུ་མེད་འཇོག །རྒྱང་
འཕེན་ལས་བརྒལ་ཨ་ལ་ལ། །ཅི་ཡང་ཡིད་ལ་མི་བྱེད་པ། །བཞག་ཐབས་ཙམ་ཡིན་སྒོམ་པ་མིན། །འོད་གསལ་ཉི་མ་ཁོང་་་
ནས་འཆར། །ཧ་ཤང་ལས་བརྒལ་ཨ་ལ་ལ། །བཞག་ཐབས་ཙམ་གྱིས་ཧ་ཤང་ན། །མཉམ་མེད་སྟོན་དང་རྒྱལ་ཚབ་རྗེ། །སྔ་
འགྱུར་བ་དང་ཧ་ཤང་རྣམས། །གདང་གྲལ་གཅིག་ཏུ་ཨ་ལ་ལ། །སློབ་དཔོན་བྷ་བྷེའི་གཞུང་ལུགས་ནི། །དབུ་མ་རིན་ཆེན་
སྒྲོན་མེ་ལས། །ཅི་ཡང་མི་བསམ་འཇོག་པར་གསུང་། །དེ་ཡི་རྗེས་འཇུག་ཨ་ལ་ལ། །ཀུན་མཁྱེན་བླ་མའི་གཞུང་ལུགས་ནི། །
གནས་ལུགས་རིན་ཆེན་མཛོད་ལས་ཀྱང་། །རྫོགས་ཆེན་སྤྱོད་པ་འཆད་པའི་སྐབས། །རྒྱ་ནག་ཧ་ཤང་ཆེན་པོས་ནི། །འདུས་
བྱས་དགེ་བས་སངས་མི་རྒྱ། །མ་ལུས་དོར་དགོས་གསུང་པ་ཡང་། །ལྟ་བ་རྟོགས་ན་ཡང་དག་གསུང་། །འོན་ཀྱང་ལྟ་བ་མ་
རྟོགས་པར། །སྤྱོད་པ་དེ་ལྟ་བུ་སྤྱད་ན། །ནག་པོ་ཁ་འབྱམས་བདུད་ལས་ཏེ། །ཧ་ཤང་གིས་ཀྱང་འཆད་མ་ཤེས། །དེ་དུས་མི་
ལ་མ་མཚམས་གསུངས། །གནད་གསང་འདི་ལྟར་མ་རིག་པར། །རི་བོང་ཅལ་འགྲོགས་ཕལ་ཆེ་བས། །སྔ་འགྱུར་ཧ་ཤང་་་
ཡིན་ནོ་ལོ། །གྲུབ་མཐའི་ཆགས་སྡང་སྙིང་ལ་འཆང་། །ཕྲག་དོགས་ཡལ་འདབ་ལྔ་པས་ཀྱང་། །ལུང་དང་རིགས་པའི་་་༌་་
མདའ་མེད་པར། །རྨོངས་པའི་གཞུ་རྒྱུད་བརྡུང་པ་འདི། །ཕག་དང་གཞུང་བྲལ་གཅིག་ཏུ་མཛོད། །གལ་ཏེ་སྔ་འགྱུར་ཧ་་་
ཤང་ཞེས། །ལུང་དང་རིགས་པའི་ཁུང་ཡོད་ན། །ཁོ་བོ་མ་ན་མ་ཤི་ཀྱི། །རྫོགས་ལྡན་དང་པོའི་རྒྱལ་རྔ་བརྡུང་། །ཧ་ཤང་ལྟ་
ངན་མུན་པ་ནི། །སེལ་བྱེད་བསྟན་པའི་ཉི་མ་ཡང་། །ཀ་མ་ཤི་ལ་སྔ་འགྱུར་སྟེ། །ལོ་རྒྱུས་ཙམ་ཡང་མཁྱེན་པར་མཛོད། །ཁ་
འུར་ཅན་གྱི་གངས་ཁྲོད་པ། །ག་ལེར་མཛོད་དང་བསྒྲེས་པོ་དག །ལུང་དང་རིག་པའི་གནས་ལ་བརྟགས། །ད་གདོད་ཆོས་
420
་



ཀྱི་བསྒྲོ་བ་མཛོད། །ཚུལ་ཁྲིམས་གཙང་ཞིང་དཔྱད་པ་ཅན། །བྱམས་དང་སྙིང་རྗེ་ཁོ་ནས་ཀྱང་། །རང་བྱུང་ཡེ་ཤེས་མ་་་་
རྟོགས་ན། །སངས་རྒྱས་ཐོབ་ཅེས་གང་ལས་གསུང་། །ཀུན་རྫོབ་གནང་བཀག་ཚུལ་བཞིན་མཛད། །དོན་དམ་ཀ་དག་ཟང་
ཐལ་རྟོགས། །དུས་གསུམ་རྒྱལ་བའི་གཤིགས་ཤུལ་ལ། །ཅི་དགར་རོལ་དེ་སྔ་འགྱུར་བ། །སྤྲོས་མཐའ་ཀུན་བྲལ་ཆོས་ཉིད་
རྟོགས། །བདེན་མེད་ཙམ་ལ་བློ་མི་གཏོད། །དགེ་ལྡན་རྣམས་ཀྱིས་མ་རྟོགས་པ། །རྫོགས་པ་ཆེ་ཡིན་དགེ་སྦྱོངས་རྣམས། །
སྤྲོས་བྲལ་ཚིག་ཏུ་ཤོར་བ་དང་། །གོ་ཡུལ་ཙམ་དུ་འབྱམས་པ་ལ། །མདོ་སྔགས་ལྟ་བའི་གནད་གསང་དུ། །བློ་རྩེ་མི་གཏོད་
སྔ་འགྱུར་བ། །སེམས་དང་ཡེ་ཤེས་དབྱེར་མི་ཕྱེད། །སེམས་ཀྱི་གོལ་པ་བཅས་པ་ལ། །མན་ངག་སྒྲོགས་མཁས་བཀའ་རྒྱུད་པ། །
།སེམས་རིག་འབྱེད་མཁས་སྔ་འགྱུར་བ། །ནང་གི་སྙོམ་ཐག་བཅད་པ་ལ། །ཕྱི་ཡི་ཡུལ་ལ་ལྟོས་དགོས་ཟེར། །གཞན་སྐྱོན་་་་
ཅན་གྱི་ཞི་བྱེད་པ། །སྔ་འགྱུར་རིང་ལུགས་དེ་ལས་འཕགས། །མཁའ་ཁྱབ་མཁོའ་ཡི་རྡོ་རྗེ་དང་། །འོད་གསལ་དག་པའི་་་་
སྟོང་གཟུགས་དེ། །སྟོང་དང་རླུང་གདང་ཆ་མ་ཡིན། །རང་བྱུང་ཡེ་ཤེས་རང་སྣང་སྐུ། །གངས་རིའི་ཁྲོད་ཀྱི་དུས་འཁོར་བ། །
བཅོམ་ལྡན་འདས་དགོངས་མཐར་ཐུག་མིན། །དེ་ལས་གཞན་ཡིན་ཨེ་མ་ཧོ། །བཅོམ་ལྡན་འདས་དགོངས་སྔ་འགྱུར་བ། །
ཆོས་ཉིད་རྟོགས་པས་ཆོག་པ་ལ། །ཐབས་ཀྱི་རྣམ་གྲངས་རྒྱ་མཚོ་བཀལ། །གངས་རིའི་ཁྲོད་ཀྱི་ཤང་པ་བ། །བརྟུལ་ལ་་་་་
མཚམ་གྱི་རྣོ་ལ་མིན། །གདུལ་བྱ་དབང་རྟུལ་ཐབས་རྣམས་དགོས། །རྣོ་ལ་ཆོས་ཉིད་ཐད་ཀར་སྟོན། །རྣམ་དབྱེ་མ་འདྲེས་
ལེགས་པར་ཕྱེས། །ཕྱེས་མཁས་སྔ་འགྱུར་རྙིང་མར་གྲགས། །གཉུག་མའི་རྡོ་རྗེ་གསུམ་པོ་ལ། །གནད་བསྣུན་ཆོས་ཉིད་་་་
རྟོགས་ཐབས་ཡིན། །ཆོས་ཉིད་ཐད་ཀར་ཉམས་ལེན་པ། །སྔ་འགྱུར་རིང་ལུགས་བླ་ན་མེད། །གཞན་ཡང་གངས་ཅན་་་་་་
འདིར་བྱུང་བའི། །གདམ་ངག་ཕྲན་ཚེགས་མང་མོད་ཀྱང་། །ཕྱོགས་རེའི་གཞུང་རྣམས་མ་ནོར་བ། །ཡིན་ཀྱང་བསྟན་པ་མ་
ཚང་ལེ། །ཐེག་པ་རིམ་དགུའི་ཆིངས་ཆེན་པོས། །མདོ་སྔགས་རབ་འབྱམས་གནད་གསང་བཤད། །མཐར་ཐུག་དགོངས་་་
དོན་གཅིག་ཏུ་དྲིལ། །སྔ་འགྱུར་རིང་ལུགས་དྲི་མ་མེད། །ཕྱོགས་བཅུའི་ཞིང་ཁམས་རྒྱ་མཚོ་ན། །བསམ་ཡས་ཐེག་པ་ཐ་་་་
དད་ཀུན། །སངས་རྒྱས་སྒྲུབ་ལ་མི་འགལ་མོད། །མྱུར་དུ་ཐོབ་དཀའ་དཀའ་ཚེགས་བཅས། །རྔོན་པ་ཤན་པ་སྨད་འཚོང་་་
ཡང་། །ཀ་དག་ཟང་ཐལ་ནང་དབྱིངས་སུ། །ཚེ་གཅིག་ཟག་མེད་འོད་ཀྱི་སྐུར། །མངོན་པར་བྱང་ཆུབ་སྔ་འགྱུར་བ། །གང་
ཟག་རང་བཞིན་མེད་རྟོགས་ཞེས། །ཆོས་ཅན་བྱེ་བྲག་ཡོད་མཐའ་བཀག །མེད་མཐར་ལྷུང་འདིས་གནས་ལུགས་ལ། །མི་་
རེག་དེ་ཕྱིར་འདིར་མི་གོལ། །རྟེན་འབྲེལ་བཅུ་གཉིས་རྟོགས་པ་ཙམ། །འཁོར་བའི་ཆོས་ཀྱི་ཁྱད་པར་ལགས། །འཁོར་བ་་་
མེད་ན་ཁྱད་ཆོས་མེད། །དེ་ཕྱིར་རང་རྒྱལ་གོལ་ས་སྤང་། །ཆོས་ཀུན་སྒྱུ་མ་ལྟ་བུ་དང་། །སྤྲོས་བྲལ་ཞེས་པའི་འུད་ཆེ་ཡང་། །
སྣང་བའི་འཛིན་པ་མ་ཁེག་དང་། །དོན་སྤྱི་དོན་དམ་འཁྲུལ་པ་ཡིན། །འོད་གསལ་གཉུག་མའི་ལམ་བཟང་ཆེ། །ཐད་ཀར་
ཉིད་དུ་གཏན་ལ་དབབ། །སོ་སྐྱེའི་དུས་ནས་ལམ་དུ་བྱེད། །དེ་ཕྱིར་ཚེ་གཅིག་མངོན་སངས་རྒྱས། །ཀུན་རྫོབ་རིགས་གསུམ་
བལྟ་བ་དང་། །དོན་དམ་ཆོས་ཉིད་བསྒོམ་པ་ཡང་། །དོན་ལ་མི་གནས་སྒོམ་པ་དང་། །དེ་ལ་ལྟོས་པའི་ལྟ་བ་འདི། །བྱ་བའི་
རྒྱུད་ཀྱི་རིང་ལུགས་ཏེ། །རྒྱུད་གསུམ་བླ་མའི་གདམ་ངག་ནི། །སྣང་སྲིད་དག་པ་རབ་འབྱམས་དང་། །འོད་གསལ་སྤྲོས་་་་་
བྲལ་གཉིས་ཀྱིས་འཕགས། །དོན་དམ་བྱང་ཆུབ་སེམས་མཆོག་དང་། །ཀུན་རྫོབ་རིགས་བཞི་སྒོམ་པ་ཡང་། །ངེས་ཤེས་མ་་
421



སྐྱེས་ལྟ་བ་དང་། །དབྱིངས་ལས་མ་ཤར་དག་སྣང་སྟེ། །སྤྱོད་པའི་རྒྱུད་ལ་རབ་ཏུ་གྲགས། །རང་སྣང་རིས་མེད་དཀྱིལ་་་་
འཁོར་དང་། །མི་རྟོག་འོད་གསལ་སྙིང་པོའི་དོན། །ཡང་གསང་ཨ་ཏིའི་ཐེག་པར་བསྟན། །དོན་དམ་མཚན་མ་མེད་རྟོགས་
དང་། །ཀུན་རྫོབ་རྡོ་རྗེ་དབྱིངས་ཀྱི་ལྷ། །སེམས་ཀྱིས་བསླད་པའི་དག་སྣང་དང་། །དེ་ལ་ལྟོས་པའི་དོན་དམ་སྟེ། །རྣལ་་་་་
འབྱོར་རྒྱུད་ལ་རབ་ཏུ་གྲགས། །འཆི་མེད་འོད་གསལ་གཉུག་མའི་དོན། །རང་སྣང་སྐུ་དང་ཡེ་ཤེས་བཅས། །རྡོ་རྗེ་སྙིང་་་་་
པོའི་རིང་ལུགས་གོ །རང་བྱུང་ཡེ་ཤེས་རྟོགས་པའི་ཆེད། །བསྐྱེད་རིམ་རྩལ་དུ་སྟོན་པའང༌། །དབང་པོ་བརྟུལ་པོའི་དབང་
བྱས་ན། །ནམ་ཞིག་ལེགས་ཀྱང་ཡུན་དུ་འགོར། །དབང་པོ་རྣོན་པོའི་དབང་བྱས་ན། །རྩོལ་བ་ཅན་གྱིས་རྩོལ་མེད་སྒྲིབ། །ཉི་
མ་འདོད་ནས་ནམ་མཁའ་ལ། །སྤྲིན་ནི་འཁྲིགས་པར་བྱེད་པ་བཞིན། །དེས་ན་རྫོགས་ཆེན་རང་གཞུང་ནི། །རྩོལ་མེད་རང་
བྱུང་ཡེ་ཤེས་སྟོན། །དབང་པོ་ཆེས་རྣམས་དབང་བྱས་པས། །ཐེག་པ་ཀུན་ལས་ཁྱད་པར་འཕགས། །དེ་ཡང་མ་ཧའི་ཐེག་
པས་ཀྱང་། །ཆོས་ཉིད་དོན་ལ་ཅུང་སྒྲིབ་པས། །ཀུན་རྫོབ་སྣང་བ་མ་ལུས་པ། །ཆོས་ཉིད་དེ་ཡི་ཆོ་འཕྲུལ་འདོད། །ཨ་ནུས་་
ཆོས་ཉིད་རྟོགས་པའི་ཆེད། །རྫོགས་རིམ་མཚན་བཅས་རྩལ་དུ་སྟོན། །དེ་ལས་ཡེ་ཤེས་སྐྱེ་བའང་། །བརྟུལ་ལ་མཚམས་ཀྱི་་
རྣོ་ལ་མིན། །རྩ་རླུང་ཐིག་ལེའི་བྱེད་བཅིང་ནི། །རྩོལ་བ་ཅན་ལ་མོས་པར་སྟེ། །རང་བྱུང་ཡེ་ཤེས་ཟང་ཐལ་ལ། །རྩ་རླུང་ཐིག་
ལེས་ཅི་ཞིག་བྱ། །རྩོལ་མེད་རང་བྱུང་ལམ་ཁོ་ནས། །མ་དག་རགས་པའི་རྩ་རླུང་ཀུན། །འོད་གསལ་དག་པའི་དབྱིངས་སུ་
དྭངས། །མཚན་བཅས་ལམ་ལ་མི་ལྟོས་སོ། །དེས་ན་ཐེག་པའི་རྒྱལ་པོ་འདི། །རི་བོ་རྣམས་ལས་རི་དབང་དང༌། །འདབ་་་
ཆགས་རྣམས་ལས་མཁའ་ལྡིང་དང་། །རི་དྭགས་རྣམས་ལས་སེངྒེ་སྟེ། །ཀུན་གྱི་ཡོན་ཏན་རྫོགས་མེད་ཀྱང་། །སྐྱོན་རྣམས་་
མ་ལུས་མི་གནས་པས། །ཀུན་མཐུན་ཀུན་ལས་འཕགས་པ་ནི། །སྙིང་པོའི་རིང་ལུགས་བླ་ན་མེད། །རང་བྱུང་ཡེ་ཤེས་ཆེན་
པོ་དེ། །ངོ་སྤྲོད་པ་ལ་ཁྱད་མེད་ཀྱང་། །སེམས་སྡེས་གསལ་བ་གཙོར་སྟོན་པས། །གོལ་པ་ཆེ་མེད་མན་ངག་སྡེ། །ཆོས་སྐུ་རང་
རིག་ཟང་ཐལ་བ། །གསལ་སྟོང་ཕྱོགས་སུ་མ་ལྷུང་བར། །ཐད་ཀར་སྟོན་པའི་ངོ་མཚར་གྱིས། །གེགས་དང་གོལ་པ་ཉུང་བ་
ལགས། །ཀློང་སྡེས་སྟོང་ཆ་རྩལ་དུ་སྟོན། །གོལ་པ་འབྱུང་མེད་མན་ངག་སྡེ། །ཐད་དྲང་ལམ་གྱི་ཁྱད་པར་གྱིས། །གོལ་ས་་་་
ལས་འདས་ཁྱད་པར་ཆེ། །དེས་ན་རྫོགས་ཆེན་མན་ངག་སྟེ། །རི་དབང་ལྷུན་པོའི་རྩེ་མོ་དང་། །མཁའ་ལྡིང་འདབ་གཤོག་
ཡོངས་རྫོགས་དང་། །གདོང་ལྔའི་རྒྱལ་པོ་ལྟ་བུར་འཕགས། །མན་ངག་སྡེ་ལ་རྣམ་བཞི་ལས། །ཕྱི་སྐོར་ནང་སྐོར་གསང་་་་་
སྐོར་གསུམ། །ཁྲེགས་ཆོད་ཡེ་བབས་སོར་བཞག་ལ། །ཁྱད་མེད་འོད་གསལ་ཐོད་རྒལ་གྱི། །གཞི་ལམ་འབྲས་གསུམ་རྣམ་་་
བཞག་ནི། །ཕྱོགས་རེར་བསྟན་པས་ཅུང་ཟད་དམན། །ཡང་གསང་བླ་ན་མེད་པ་ཡིས། །ཡོངས་རྫོགས་བསྟན་པས་ཁྱད་་་་
པར་འཕགས། །འོད་གསལ་ཐོད་རྒལ་ཉམས་ལེན་ལ། །ཉིན་དང་མུན་དུ་ཉམས་ལེན་གཉིས། །མུན་པར་སྣང་བའི་འཕེལ་
ཆ་ཆེ། །ཉམས་ལེན་མཐིལ་དུ་དཔལ་ཡུལ་བས། །མཛད་དེ་གྲུབ་བརྙེས་བྱེ་བ་དང་། །བསྟན་འཛིན་གངྒཱའི་ཀླུང་གི་རྡུལ། །
རྫོགས་པའི་སངས་རྒྱས་མི་ཡི་གར། །གྲུབ་དབང་བླ་མའི་བར་དུ་བྱོན། །ཕ་རྒྱུད་གསང་བ་འདུས་པ་སོགས། །རླུང་གི་རྣལ་
འབྱོར་རྩལ་དུ་སྟོན། །རླུང་གདང་ལས་གྱུར་གཟུགས་སྣང་དེ། །སྟོང་གཟུགས་ཅེས་སུ་རླུང་ལྟར་གྲགས། །རང་བྱུང་འོད་་་་
གསལ་དཀྱིལ་འཁོར་ལས། །རླུང་ཟད་པ་ཡི་དུས་ན་སྟེ། །ཤར་བ་ཐོད་རྒལ་འཆར་སྣང་གཉིས། །མི་དང་སྤྲེའུ་ལྟ་བུའི་ཁྱད། །
422



སྤྲེའུ་ལྡན་པ་གསར་མ་སྟེ། །སྤྲེའུའི་ཟློས་གར་སྣ་ཚོགས་བྱེད། །མཐོང་སྒོམ་ཕྱག་ཆེན་དངོས་གྲུབ་ཙམ། །སྨྲ་ཤེས་དོན་གོ་སྔ་
འགྱུར་བས། །དོན་ཆེན་ཟློས་གར་ལ་བརྟེན་ནས། །ཚེ་གཅིག་མི་སློབ་ལམ་ལ་གཤེགས། །མི་དང་སྤྲེའུའི་ཁྱད་པར་ནི། །བློ་་
ལྡན་ཀུན་གྱིས་ལེགས་བཟུང་འཚལ། །མ་རྒྱུད་དགྱེས་པ་རྡོ་རྗེ་སོགས། །ཐིག་ལེའི་རྣལ་འབྱོར་རྩལ་དུ་སྟོན། །དེ་ལས་སྐྱེས་་
པའི་བདེ་བ་ནི། །བདེ་སྟོང་ཅེས་སུ་རླུང་ལྟར་གྲགས། །གསང་སྔགས་གསར་རྒྱུད་ཆེ་རྣམས་ཀྱིས། །ངེས་པའི་དོན་ནི་ཅུང་་
སྦས་པས། །རྒྱུད་ཀྱི་དགོངས་པ་མ་ལོན་ཏེ། །འཕགས་དང་གངས་རིའི་ཁྲོད་འདི་ན། །མུན་སྤྲུལ་ཅན་གྱི་སྐྱེ་བོ་འགས། །
དབང་པོ་གཉིས་སྦྱོར་བདེ་བ་དང་། །ཚོར་བདེ་སྟོང་པས་རྒྱས་གདབ་སོགས། །གསུམ་པའི་ཡེ་ཤེས་ཡིན་ནོ་ལོ། །ཚོར་བདེ་
དེ་ཡིས་རྣམ་རྟོག་ཀུན། །གཏོར་བས་གཟུང་འཛིན་རགས་པ་བཅོམ། །བདེ་བ་དེ་ལ་ཆེར་འབད་པས། །གཟུང་འཛིན་ཕྲ་བ་
འཇོམས་པའི་ཚེ། །འོད་གསལ་ཡེ་ཤེས་ཉི་མ་འཆར། །ཚོར་བདེ་གསུམ་པའི་ཡེ་ཤེས་མིན། །དེ་ནི་སྐྱེ་བའི་ཐབས་ཙམ་སྟེ། །
ཡེ་ཤེས་ཐབས་ལས་བྱུང་བ་ཡིན། །ཆང་དང་བུད་མེད་བརྟེན་བྱས་ཀྱང་། །ཚེ་གཅིག་སངས་རྒྱས་པར་གཤེགས་པ། །མན་་
ངག་གནད་གསང་འདི་ཉིད་སྟེ། །རྒྱུད་གསུམ་གདམས་པའི་གཞུང་ལས་གསལ། །གཉིས་མེད་དུས་ཀྱི་འཁོར་ལོ་སོགས། །
འོད་གསལ་ཡེ་ཤེས་རྩལ་དུ་སྟོན། །ཐབས་ལས་སྐྱེས་པའི་ཡེ་ཤེས་ལ། །འོད་གསལ་ཅེས་སུ་རླུང་ལྟར་གྲགས། །ཕ་རྒྱུད་་་་
གསང་བ་འདུས་པ་ལས། །བཞི་པ་དེ་ཡང་དེ་བཞིན་ནོ། །ཞེས་གསུང་གསལ་བར་མ་བསྟན་པ། །གཉིས་མེད་དུས་ཀྱི་་་་་
འཁོར་ལོ་ལས། །མཁའ་ཁྱབ་མཁའ་ཡི་རྡོ་རྗེ་ཞེས། །བཞི་པའི་ཡེ་ཤེས་གསལ་བར་བསྟན། །སངས་རྒྱས་རིན་ཆེན་ཟ་མ་ཏོག། །
ཁ་འབྱེད་ཡིན་ཞེས་བསྔགས་པར་འོས། །དེས་ན་དུས་འཁོར་དགོངས་གནད་ཀྱང༌། །རང་བྱུང་ཡེ་ཤེས་གཉུག་མའི་དོན། །
ཐད་དུང་སྟོན་པའི་ལམ་མཆོག་ནི། །རྫོགས་པ་ཆེ་ལས་ལེགས་པར་གོ །གསང་འདུས་དུས་འཁོར་བདེ་དགྱེས་སོགས། །
དགོངས་དོན་མཐར་ཐུག་འདི་ལས་རྙེད། །སྔ་འགྱུར་རྒྱུད་གཞུང་གཅིག་རྟོགས་པས། །འབུམ་ཕྲག་རྒྱུད་སྡེའི་རྒྱང་གླུ་ལེན།།
སྐལ་མེད་བདག་ཀྱང་སྐལ་ཅན་ཏེ། །དགའ་བས་རྐང་བྲོ་མི་འཁྲབས་སུ། །སྐྱིད་པས་གླུ་དབྱངས་མི་ལེན་སུ། །དགའ་བདེའི་
ཉི་མ་ཁོང་ནས་འཆར། །རྒྱུད་གསུམ་རིག་འཛིན་བླ་མ་དང༌། །ཕ་གཅིག་གྲུབ་དབང་ཆོས་ཀྱི་རྗེའི། །བཀའ་དྲིན་བྱང་ཆུབ་
སྙིང་པོའི་བར། །གཞལ་བར་མི་ཕོད་ལྷང་ངེའོ། །རིག་པ་ཟང་ཐལ་འདུས་མ་བྱས། །ཀ་དག་སྤྲོས་བྲལ་ཆེན་པོའི་དོན། །ཆོས་
ཀྱི་གནས་ལུགས་མཐར་ཐུག་ཡིན། །དུས་གསུམ་རྒྱལ་བའི་གསང་མཛོད་ཡིན། །མདོ་རྒྱུད་ཀུན་གྱི་གནད་གསང་ཡིན། །
ཆོས་ཕུང་ཀུན་གྱི་གཞོལ་ས་ཡིན། །འདི་དོན་རྟོགས་ན་སངས་རྒྱས་ཐོབ། །འདི་དོན་མ་རྟོགས་འཁོར་བར་འཁྱམས། །དུས་
གསུམ་སངས་རྒྱས་དགོངས་པ་ནི། །རང་བྱུང་ཡེ་ཤེས་གཉུག་མའི་གཤིས། །ས་བཅུའི་སེམས་དཔའ་རྣམས་ཀྱིས་ཀྱང་། །
མཚན་མོའི་གཟུགས་བཞིན་གྱུར་པ་དེ། །སོ་སྐྱེ་འཆིངས་བ་ཀུན་ལྡན་པས། །མན་ངག་གནད་བསྟོན་བྱེ་བྲག་ཕྱེད། །སྔ་་་་་
འགྱུར་ཐེག་པའི་ཁྱད་ཆོས་ཏེ། །རྒྱུད་གསུམ་བླ་མའི་ཕ་ཕོག་ལགས། །རབ་འབྱམས་ཆོས་ཀྱི་ཕུང་པོ་ཀུན། །གནས་སྐབས་་་
གཞུང་ལམ་གཅིག་ཏུ་འཆར། །མཐར་ཐུག་གནད་གསང་གཅིག་ཏུ་དྲིལ། །ཨ་ལ་ལ་ཧོ་ངོ་མཚར་ཆེ། །བསམ་ཡས་ཞིང་་་་
ཁམས་རྒྱ་མཚོ་ན། །ཇི་སྙེད་སྒྲོན་མེའི་སྣང་བ་ཀུན། །གཅིག་ཏུ་སྡུད་མཁས་སྔ་འགྱུར་གཞུང་། །ཕྱོགས་རེ་ཙམ་མིན་ཁྱད་་་་
པར་འཕགས། །བསྟན་པ་འདི་ཡི་བསྟན་འཛིན་ནི། །མཁའ་དང་མཉམ་པའི་ཆོས་ཕུང་ཀུན། །ལོགས་རྟོགས་མི་སློབ་ལམ་
A23



ལ་གཤེགས། །མཁས་གྲུབ་གཉིས་ལྡན་ཞེས་སུ་གླེང༌། །དམན་པ་བདག་ཀྱང་བསྟན་ཞབས་འདིར། །སྐྱེས་ཞིང་ལེགས་པར་
བྱས་པའི་འབྲས། །མཐའ་ཡས་ཆོས་ཚུལ་རྒྱ་མཚོ་ལ། །རང་མལ་རང་བློ་བདེ་འདི་རྨད། །སྟོན་པ་ཀུན་ཏུ་བཟང་པོས་བཤད། །
།ཀུན་མཁྱེན་བླ་མས་ལེགས་པར་བཀྲལ། །རིང་ལུགས་ཆེན་པོས་རྣམ་གསལ་མཛད། །རྒྱལ་སྲས་བདག་གིས་ལེགས་པར་་་
རྙེད། །རབ་འབྱམས་ཞིང་ན་བཞུགས་པ་ཡི། །སྐུ་གསུམ་སྟོན་པ་རྒྱ་མཚོ་ནི། །རྣམ་འདྲེན་སྲས་དང་སློབ་མར་བཅས། །
བདག་གི་འཕྲིན་འདི་གསན་པར་ཞུ། །དགེ་བ་གང་དེས་འགྲོ་བ་ཀུན། །རིག་སྟོང་ཆོས་སྐུའི་ཐིག་ལེ་ཆེར། །སྐུ་དང་ཡེ་ཤེས་
རྒྱ་མཚོའི་སྤྲིན། །རྟག་ཁྱབ་ལྷུན་གྱིས་གྲུབ་པར་ཤོག །གང་གི་ཐུགས་བརྩེས་ཉེར་བཟུང་ནས། །རྟེན་པ་བཞི་དང་ལྡན་པ་ཡི། །།
བསྟན་པ་འདི་ལ་སྦྱོར་བྱེད་པའི། །གྲུབ་དབང་བླ་མ་དེ་ལ་འདུད། །ཆོས་ཀྱི་ཕུང་པོ་མཐའ་ཡས་པའི་གནད་གསང་གཅིག་
ཏུ་སྟོན་པའི་བསྟན་བཅོས་སྐུ་གསུམ་སྟོན་པ་རྒྱ་མཚོ་ལ་ཕུལ་བའི་ཞུ་ཡིག་རྫོགས་ལྡན་དང་པོའི་འཕྲིན་སྙན་ཞེས་བྱ་་་་
དཀར་ཟླུམ་གངས་ཀྱི་རི་བོས་ཡོངས་སུ་བསྐོར་བ་བྱང་ཕྱོགས་ཁ་བ་ཅན་གྱི་ལྗོངས་སུ་བྱུང་ཞིང་དཔལ་ལྡན་བླ་མ་རྫོགས་
པའི་སངས་རྒྱས་ངེས་པ་དོན་གྱི་ཐམས་ཅད་མཁྱེན་པ་གྲུབ་དབང་པདྨ་ནོར་བུ་དང་འཇམ་དབྱངས་མཁྱེན་བརྩེའི་་་་་་
དབང་པོ་སོགས་དམ་པ་དུ་མས་རྗེས་སུ་བཟུང་ཞིང་བྱིན་གྱིས་རློབ་པ་ལས། རྟོན་པ་བཞི་ཕྱིན་ཅི་མ་ལོག་པར་གྱུར་པའི་
ཤཱཀྱའི་དགེ་ཚུལ་ཐུབ་བསྟན་བཤད་སྒྲུབ་གཞན་ཕན་ཕྲིན་ལས་ཀུན་ཁྱབ་ཞེས་འབོད་པས་འཕགས་ཡུལ་ལྷོ་ཕྱོགས་ཀྱི་་་་
ཞིང་ཁམས་ཡོན་ཏན་གྱི་སྣང་བ་བསམ་གྱིས་མི་ཁྱབ་པ་རྩེགས་པའི་གནས་མཆོག་ག་ལ་བར་དཔལ་གྱི་ཆོས་འཁོར་ཆེན་་
པོ་ཐེག་མཆོག་རྣམ་གྲོལ་བཤད་སྒྲུབ་དར་རྒྱས་གླིང་གི་གཙུག་ལག་ཁང་ཆེན་མོའི་དབུ་རྩེ་རྒྱལ་སྲས་ཀུན་ཏུ་བཟང་པོའི་་
ཆུ་ཤེལ་གྱི་ཁང་བཟང་ལྟ་བུར་རང་ལོ་བཅོ་བརྒྱད་པའི་དུས་སུ་སྔ་དྲོའི་ཐུན་གཅིག་གི་རིང་ལ་རྫོགས་པར་བཀོད་པ་་་་༌་
འདིས་ཀྱང་རང་བཞིན་རྫོགས་པ་ཆེན་པོའི་བསྟན་པ་ལ་བྱ་བ་བྱེད་ནུས་པའི་རྒྱུ་གྱུར་ཅིག ༈ ཕུལ་བྱུང་བློ་གྲོས་ཉིན་བྱེད་
འཛུམ་ཟེར་གྱིས། །ཐེག་མཆོག་པདྨའི་དགའ་ཚལ་འབྱེད་པའི་གསུང་། །ངོ་མཚར་འཕྲུལ་སྤར་སྦྲང་རྩིའི་དགའ་སྟོན་གྱིས། །
དཔྱོད་ལྡན་རྐང་དྲུག་ཀུན་དགའི་དཔྱིད་གྱུར་ཅིག །ཅེས་པའང་བློ་གསལ་དཀོན་མཆོག་བསྟན་འཛིན་ནས་བསྐུལ་ངོར་་
དིལ་མཁྱེན་མངྒ་ལས་བྲིས་པ་དགེ །
424



རྫོགས་ལྡན་པདྨའི་འཕྲིན་སྙན་དང་པོའི་ས་བཅད་མདོར་བསྡུས་པདྨ་དཀར་པོའི་ཕྲེང་བ་ཞེས་བྱ་བ། རབ་འབྱམས་ཆོས་ཀྱི་་་་
ཕུང་པོ་ཀུན། །གཞུང་ལམ་གཅིག་ཏུ་འཆར་བ་དང་། །གནད་གསང་གཅིག་ཏུ་འདྲིལ་བའི་ཚུལ། །སྟོན་མཁས་བླ་མ་དེ་ལ་
འདུད། །འདིར་རྟོན་པ་བཞི་ཕྱིན་ཅི་མ་ལོག་པར་གྱུར་པའི་བསྟན་བཅོས་རྫོགས་ལྡན་དང་པོའི་འཕྲིན་སྙན་འདི་འཆད་
པ་ལ་གསུམ། ཐོག་མར་དགེ་བ་ཀླད་ཀྱི་དོན། བར་དུ་དགེ་བ་གཞུང་གི་དོན། ཐ་མར་དགེ་བ་འཇུག་གི་དོན་ནོ། །དང་པོ་
ལ་གསུམ། མཚན་སྨྲོས། མཆོད་པར་བརྗོད། རྩོམ་པར་དམ་བཅའ་བའོ། །དང་པོ་ནི། ཆོས་ཀྱི་སོགས། གཉིས་པ་ལ་གཉིས། །
སྐྱབས་གནས་ཀུན་འདུས་ཀྱི་ངོ་བོ་ལ་ཕྱག་བྱ་བ་དང་། ཆོས་དང་རྒྱུད་པའི་བླ་མ་བྱེ་བྲག་ཏུ་ཕྱག་བྱ་བའོ། །དང་པོ་ལ་་་་་
གཉིས། མདོ་དང་། རྒྱས་པར་རོ། །དང་པོ་ནི། དུས་གསུམ་སོགས། གཉིས་པ་ནི། རིག་པ་སོགས། གཉིས་པ་ལ་གཉིས་ཆོས་
དང་རྒྱུད་པའི་བླ་མའོ། །དང་པོ་ནི། བསྟན་པའི་སོགས། གཉིས་པ་ནི། བསམ་ཡས་སོགས། གསུམ་པ་རྩོམ་པར་དམ་་་་་
བཅའ་བ་ནི། ནམ་མཁའི་སོགས། གཉིས་པ་བར་དུ་དགེ་བ་གཞུང་གི་དོན་ལ་གསུམ། མདོ་སྔགས་རབ་འབྱམས་ཀྱི་ཟབ་་
གནད་རྗེན་ལ་ཕྱུང་བས། དེ་ཉིད་ལ་ལོག་རྟོག་བཟློག་པ། དེ་ཉིད་ཀུན་ལས་འཕགས་ཚུལ་ལོ། །དང་པོ་ལ་གསུམ། རང་་་ ་
བྱུང་ཡེ་ཤེས་ངོས་བཟུང་། དེ་ཡི་མཚན་གྱི་རྣམ་གྲངས་བཤད། དེ་ཉིད་རྟེན་པའི་མན་ངག་ལ་དཔྱད་པའོ། །དང་པོ་ལ་་་་
གཉིས། འདི་ཉིད་མདོ་རྒྱུད་ཀུན་གྱི་ཟབ་གནད་དུ་བསྟན་པ་དང་། རྣམ་བཞག་དངོས་བཤད་པའོ། །དང་པོ་ནི། ཆོས་ཕུང་
སོགས། གཉིས་པ་ལ་གཉིས། མདོར་བསྟན་དང་། རྒྱས་བཤད་དོ། །དང་པོ་ནི། ངོ་བོ་སོགས། གཉིས་པ་ལ་གསུམ། དེ་་་་
གསུམ་གྱི་རང་བཞིན་རྒྱས་པར་བཤད། དེ་དག་གི་ཤན་འབྱེད་བཤད་པ། དེ་ཀུན་ཟུང་དུ་འཇུག་ཚུལ་ལོ། །དང་པོ་ལ་་་་་
གསུམ། ངོ་བོ་སྤྲེལ་བཤད་པ། རང་བཞིན་འོད་གསལ་བཤད་པ། ཡོན་ཏན་གྱི་སྣང་ཆ་བཤད་པའོ། དང་པོ་ནི། དང་པོ་་་
སྤྲོས་མཐའ་སོགས། གཉིས་པ་ནི། གཉིས་པ་སྤྲེལ་སོགས། གསུམ་པ་ནི། གསུམ་པ་དེ་ཡི་སོགས། གཉིས་པ་ལ་གཉིས།
གསལ་བ་གཉིས་ཤན་འབྱེད་དང་། སྟོང་དང་རང་བཞིན་གྱིས་གསལ་བ་ཤན་འབྱེད་དེ། །དང་པོ་ནི། དེས་ན་སོགས།
གཉིས་པ་ནི། ངོ་བོ་སོགས། གསུམ་པ་ལ་གཉིས། རྣམ་བཞག་སྤྱིར་བཤད། གནད་གསང་འགག་གཅིག་ཏུ་བསྡམ་པའོ། །
དང་པོ་ལ་གཉིས། སྟོང་དང་རང་བཞིན་གསལ་བ་ཟུང་དུ་འཇུག་ཚུལ། སྟོང་དང་ཡོན་ཏན་གྱི་སྣང་ཆ་ཟུང་དུ་འཇུག་་་་
ཚུལ་ལོ། །དང་པོ་ནི། ཟུང་དུ་སོགས། གཉིས་པ་ནི། ཡོན་ཏན་སོགས། གཉིས་པ་འགག་གཅིག་ཏུ་བསྡམ་པ་ནི། མདོར་ན་་་
སོགས། གཉིས་པ་མཚན་གྱི་རྣམ་གྲངས་ནི། དེ་ལ་སོགས། གསུམ་པ་ལ་གསུམ། མན་ངག་ངོས་བཟུང་བ། ཆོས་ཉིད་གཏན་
ལ་འབེབས་ཚུལ། ཆོས་ཉིད་ལམ་དུ་འབྱེད་ཚུལ་ལོ། །དང་པོ་ནི། དེ་ཡང་སོགས་རྐང་པ་གཅིག་གོ །གཉིས་པ་ལ་གཉིས།
དབུ་མ་ཆེན་པོའི་ཚུལ་བཤད་པ། ཕྱག་རྒྱ་ཆེན་པོ། རྫོགས་པ་ཆེན་པོའི་ཚུལ་བཤད་པའོ། །དང་པོ་ནི། དབུ་མས་སོགས།
གཉིས་པ་ནི། ཕྱག་ཆེན་སོགས། གསུམ་པ་ནི་རྫོགས་ཆེན་སོགས། གསུམ་པ་གདམ་ཕྲན་དང་བཅས་པ་ལས་ཁྱད་དུ་་་་་
འཕགས་ཚུལ། ཐེག་པ་རིམ་པ་དགུ་ལས་ཁྱད་དུ་འཕགས་ཚུལ། བྱེ་བྲག་ཏུ་གསང་སྔགས་གསར་མའི་རྒྱུད་ཆེན་རྣམས་་་་་
ལས་ཀྱང་ཁྱད་པར་འཕགས་ཚུལ་ལོ། །དང་པོ་ལ་གཉིས། ཤིང་རྟ་བརྒྱད་གདམ་ཕྲན་དང་བཅས་པ་ལས་འཕགས་ཚུལ།
425



དེས་ཆོས་ཕུང་ཀུན་ལ་བསྒྲེ་བའོ། །དང་པོ་ལ་གཉིས། ཤིང་རྟ་བརྒྱད་ལས་འཕགས་ཚུལ། གདམ་ངག་ཕྲན་ཚེགས་ལས་་་་་
འཕགས་ཚུལ་ལོ། །དང་པོ་ལ་བརྒྱུད། བཀའ་གདམ་རྙིང་མ་ལས་འཕགས་ཚུལ། གསར་མ་ལས་འཕགས་ཚུལ། ས་སྐྱ་ལས་
འཕགས་ཚུལ། བཀའ་རྒྱུད་ལས་འཕགས་ཚུལ། ཞི་བྱེད་ལས་འཕགས་ཚུལ། སྦྱོར་དྲུག་ལས་འཕགས་ཚུལ། ཤང་པ་ལས་་་་
འཕགས་ཚུལ། རྡོ་རྗེ་གསུམ་གྱི་བསྙེན་སྒྲུབ་ལས་འཕགས་ཚུལ་ལོ། །དང་པོ་ནི། ཚུལ་ཁྲིམས་སོགས། གཉིས་པ་ནི། སྤྲོས་་་་
མཐའ་སོགས། གསུམ་པ་ནི། སྤྲོས་བྲལ་སོགས། བཞི་པ་ནི། སེམས་དང་སོགས། ལྔ་པ་ནི། ནང་གི་སོགས། དྲུག་པ་ནི།
མཁའ་ཁྱབ་སོགས། བདུན་པ་ནི། ཆོས་ཉིད་སོགས། བརྒྱུད་པ་ནི། གཏུག་(བརྟག)གི་སོགས། གཉིས་གདམ་ངག་ཕྲན་་་་་
ཚེགས་ལས་འཕགས་ཚུལ་ནི། གཞན་ཡང་སོགས། གཉིས་པ་དེས་ཆོས་ཕུང་ཀུན་ལ་རིགས་བསྒྲེ་བ་ནི། ཕྱོགས་བཅུའི་་་་
སོགས། གཉིས་པ་ལ་གཉིས། ཐེག་བརྒྱད་ལས་བརྒལ་ཚུལ། མན་ངག་ནང་གསེས་ཀྱི་དབྱེ་བའོ། །དང་པོ་ལ་གཉིས། ཀུན་་
ལས་འཕགས་ཚུལ་རྒྱས་པར་བཤད། དེ་ཡི་དོན་བསྡུ་བའོ། །དང་པོ་ལ་བརྒྱད། ཉན་ཐོས་ལས་འཕགས་ཚུལ། རང་རྒྱལ་་་་
ལས་འཕགས་ཚུལ། བྱང་སེམས་ལས་འཕགས་ཚུལ། བྱ་རྒྱུད་ལས་འཕགས་ཚུལ། སྤྱོད་རྒྱུད་ལས་འཕགས་ཚུལ། རྣལ་་་་་
འབྱོར་རྒྱུད་ལས་འཕགས་ཚུལ། མ་ཧ་ལས་འཕགས་ཚུལ། ཨ་ནུ་ལས་འཕགས་ཚུལ། དང་པོ་ནི། གང་ཟག་སོགས། གཉིས་
པ་ནི། རྟེན་འབྲེལ་སོགས། གསུམ་པ་ནི། ཆོས་ཀུན་སོགས། བཞི་པ་ནི། ཀུན་རྫོབ་སོགས། ལྔ་པ་ནི། དོན་དམ་སོགས། དྲུག་
པ་ནི། དོན་དམ་མཚན་མ་སོགས། བདུན་པ་ནི། རང་བྱུང་སོགས། བརྒྱུད་པ་ནི། ཨ་ནུས་སོགས། གཉིས་པ་དོན་བསྡུ་བ་ནི།
དེས་ན་སོགས། གཉིས་པ་མན་ངག་གི་ནང་གསེས་ཀྱི་དབྱེ་བ་ལ་གསུམ། སྡེ་གསུམ་གྱི་ཁྱད་པར། སྐོར་བཞི་ཡི་ཁྱད་པར། །
འོད་གསལ་གོ་འབྱེད་སྐབས་སྣང་མུན་གཉིས་ཀྱི་ཁྱད་པར་རོ། །དང་པོ་ལ་གསུམ། སེམས་སྡེ་ལས་འཕགས་ཚུལ། ཀློང་སྡེ་
ལས་འཕགས་ཚུལ། དེས་ན་མན་ངག་སྡེ་དཔེ་དང་བཅས་པའོ། །དང་པོ་ནི། རང་བྱུང་སོགས། གཉིས་ནི། ཀློང་སྡེ་སོགས།
གསུམ་པ་ནི། དེས་ན་སོགས། གཉིས་པ་ལ་གཉིས། སྐོར་སྔ་མ་གསུམ་གྱི་རྣམ་བཞག་བཤད། དེས་ན་ཡང་གསང་མན་ངག་ ་
ཆེས་ཟབ་པར་བསྟན་པའོ། །དང་པོ་ནི། མན་ངག་སོགས། གཉིས་པ་ནི། ཡང་གསང་སོགས། གསུམ་པ་ལ་གཉིས། འོད་་་་
གསལ་ལམ་བྱེད་ཉིན་ལས་མུན་དུ་སྣང་བའི་འཕེལ་ཆ་ཆེ་ཚུལ། དེ་ཡི་འབྲས་རྟགས་བཤད་པའོ། །དང་པོ་ནི། འོད་གསལ་
སོགས། གཉིས་ནི། ཉམས་ལེན་སོགས། གསུམ་པ་གསར་རྒྱུད་ལས་འཕགས་ཚུལ་ལ་གསུམ། ཕ་རྒྱུད་ལས་འཕགས་ཚུལ།
མ་རྒྱུད་ལས་འཕགས་ཚུལ། གཉིས་མེད་ལས་འཕགས་ཚུལ། དང་པོ་ལ་གཉིས། དོན་གྱི་སྒོ་ནས་བཤད་པ། དཔེ་ཡི་སྒོ་ནས་
བཤད་པའོ། །དང་པོ་ལ་གཉིས། གསར་རྒྱུད་ཀྱི་བཞེད་པ་བཀོད། རྫོགས་ཆེན་རང་གཞུང་ཁྱད་དུ་འཕགས་ཚུལ་དང་་་་
བཅས་པས་འཆད་པའོ། །དང་པོ་ནི། ཕ་རྒྱུད་སོགས། གཉིས་པ་ནི་རང་བྱུང་སོགས། གཉིས་པ་དཔེ་ཡི་སྒོ་ནས་བཤད་པས་
ནི་མི་དང་སོགས། གཉིས་པ་ལ་གཉིས། སྐབས་དོན་དངོས་བཤད། མན་ངག་གི་གནད་གསང་འཁྲོལ་བའོ། །དང་པོ་ལ་་་་་
གསུམ། རྒྱུད་སྡེའི་དགོངས་པ་བསྟན་པ། དེ་ལ་མུན་སྤྲུལ་བྱུང་ཚུལ། དོན་གྱི་བཞེད་པ་ཡང་དག་གོ །དང་པོ་ནི། མ་རྒྱུད་་་
སོགས། གཉིས་པ་ནི། གསང་སྔགས་སོགས། གསུམ་པ་ནི། ཚོར་བདེ་སོགས། གཉིས་པ་ནི་ཆང་དང་སོགས། གསུམ་པ་ལ་་་
གཉིས། སྐབས་དོན་དངོས་བཤད་པ། དེ་ལས་འཕྲོས་པའི་དོན་ནོ། །དང་པོ་ལ་གསུམ། གཉིས་མེད་རྒྱུད་ཀྱི་དགོངས་དོན་
426



བཤད། དེ་གསར་རྒྱུད་ཀུན་གྱི་མཐར་ཐུག་ཡིན་ཚུལ་བརྗོད། དེ་ཡི་དགོངས་དོན་ཡང་རྙིང་རྒྱུད་ལ་རག་ལས་ཚུལ་ལོ། །
དང་པོ་ནི། གཉིས་མེད་སོགས། གཉིས་པ་ནི། ཕ་རྒྱུད་སོགས། གསུམ་པ་ནི། དེས་ན་སོགས། གཉིས་པ་ལ་གསུམ། སྔ་འགྱུར་
རྒྱུད་ཀྱི་ཆེ་བ་བཤད། དེ་མཇལ་བས་སྐྱིད་པར་བསྟན། ཡུལ་དམ་པའི་བཀའ་དྲིན་དང་ཡོན་ཏན་གྱི་ཕུང་པོ་ལྷང་ལྷང་་་་་
དྲན་པའོ། །དང་པོ་ནི། གསང་འདུས་སོགས། གཉིས་པ་ནི། སྐལ་མེད་སོགས། གསུམ་པ་ནི། རྒྱུད་གསུམ་སོགས། གཉིས་པ་
དེ་དག་གི་དོན་བསྡུ་བ་ལ་གསུམ། ཆོས་ཀྱི་གནས་ལུགས་མཐར་ཐུག་ངོས་བཟུང་། དེ་རྟེན་པའི་ཐེག་པ་ངོས་བཟུང་། དེ་་
འཛིན་པའི་བསྟན་འཛིན་གྱི་སྐྱེས་བུ་ངོས་བཟུང་བའོ། །དང་པོ་ནི། རེག་པ་སོགས། གཉིས་པ་ལ་གསུམ། ཟབ་པའི་རང་་་་
བཞིན་དུ་བཤད་པའོ། །རྒྱ་ཆེ་བའི་རང་བཞིན་དུ་བཤད་པ། ཟབ་རྒྱས་གཉིས་ལྡན་གྱི་རང་བཞིན་དུ་བཤད་པའོ། །དང་པོ་
ནི། དུས་གསུམ་སོགས། གཉིས་པ་ནི། རབ་འབྱམས་སོགས། གསུམ་པ་ནི། བསམ་ཡས་སོགས། ༈ གསུམ་པ་ཐ་མར་དགེ་
བ་འཇུག་གི་དོན་ལ་བཞི། བསྟན་བཅོས་རྩོམ་པའི་ཚུལ། དགེ་བ་གཞན་དོན་དུ་བསྔོ་བ། བཀའ་དྲིན་དྲན་པའི་ཕྱག །སྦྱར་
བྱང་ངོ་། །དང་པོ་ལ་གསུམ། རྩོམ་པ་པོའི་ངེས་བརྗོད། རྩོམ་པའི་ཚུལ། རྩོམ་ཆོས་སོ། །དང་པོ་ནི། དམན་པ་སོགས། གཉིས་
པ་ནི་སྟོན་པ་སོགས། གསུམ་པ་ནི་རབ་འབྱམས་སོགས། གཉིས་པ་ནི། དགེ་བ་སོགས། གསུམ་པ་ནི། གང་གི་སོགས། བཞི་
པ་ནི། ཆོས་ཀྱི་ཕུང་པོ་མཐའ་ཡས་པ་སོགས། རྫོགས་ལྡན་གྱི་འཕྲིན་སྐལ་དང་པོའི་ས་བཅད་མདོར་བསྡུས་པ་པདྨ་དཀར་
པོའི་ཕྱིང་ངེ་བ་ཞེས་བྱ་བ། ལར་ནི་རྩོམ་པ་པོ་དམན་པ་བདག་ལྟ་བུས་ཡང་རྟོན་པ་བཞི་ཕྱིན་ཅི་མ་ལོག་པའི་དབང་གིས་
བསྟན་བཅོས་འདི་ནི་ནམ་མཁའི་མཐའ་དང་མཉམ་པའི་ཆོས་ཕུང་ཀུན་གྱི་གནད་གསང་འཁྲོལ་བྱེད་དུ་ཀློག་པས་ངེས་
དོན་གྱི་འཁྲོལ་ཚུལ་ཇི་ལྟར་ཡང་རུང་མོད་འོན་ཀྱང་ཕྱོགས་གཅིག་གི་དབང་དུ་ནི་འདི་ལྟར་རིགས་སོ་ཞེས་པའི་དོན་་་་་
བརྗོད་དང་བཅས་ཏེ་གཞུང་འདི་བྱེད་པ་པོས་སྔ་འགྱུར་ཤི་ན་ལེནྡྲའི་ཆོས་གྲྭ་གཉིས་པར་སྔ་དྲོའི་ཐུན་གསེང་དུ་ཤར་་་་
མར་སྤེལ་བ་འདིས་ཀྱང་སྔ་འགྱུར་གྱི་རིང་ལུགས་དྲི་མ་མེད་པ་ལ་བྱ་བ་བྱེད་ནུས་པའི་རྒྱུ་གྱུར་ཅིག །དགེའོ།།དགེའོ།།
དགེའོ།། །།
དེ་བཞིན་གཤེགས་པ་སྲས་དང་སློབ་མར་བཅས་པ་ལ་ཕུལ་བའི་ཞུ་ཡིག་རྫོགས་ལྡན་གྱི་འཕྲིན་སྙན་གཉིས་པ་ཞེས་
བྱ་བ། ཆོས་ཀུན་གཞུང་ལམ་གཅིག་གི་ཡོན་ཏན་རྒྱ་ཆེའི་ལམ། །ཆོས་ཀུན་གནད་གསང་གཅིག་དྲིལ་ཟབ་པའི་དོན། །
གཉིས་ཚངས་རྟེན་པ་བཞི་ལྡན་རིང་ལུགས་པའི། །རྟེན་དང་བརྟན་པར་བཅས་ཏེ་ཕྱག་གི་གནས། །ངེས་པ་དོན་གྱི་མདོ་
སྡེ་རྣམ་ལས་གཙོ་བོར་གླེང་བསླང་བའི་བསྟན་བཅོས་རྟོན་པ་བཞི་ལྡན་གྱི་རིང་ལུགས་ལ་བརྟེན་ནས་མདོ་སྔགས་རབ་་་
འབྱམས་ཀྱི་དཀའ་བའི་གནད་གསང་འཁྲོལ་བ་རྫོགས་ལྡན་གྱི་འཕྲིན་སྙན་གཉིས་པ་འདི་རྩོམ་པར་དམ་བཅའོ། །འདི་ལ་
གསུམ། ཆོས་ཀུན་གྱི་གནས་ལུགས་མཐར་ཐུག་པ་ནི་གང་ཡིན། དེ་ཉིད་རྟེན་པར་བྱེད་པའི་གཞུང་ལུགས་མཐར་ཐུག་པ་
ནི་གང་ཡིན། དེ་ཉིད་རྟོགས་པའི་གང་ཟག་ནི་གང་ཞིག་ཡིན་ཅེས་པའོ། །དང་པོ་ལ་གཉིས། དངོས་དང་ཡན་ལག་གོ །
དང་པོ་ནི། དེ་ལ་མདོ་རྒྱུད་ཀུན་གྱི་དགོངས་གནད། དུས་གསུམ་རྒྱལ་བའི་གསང་བཞེད། ཆོས་ཀུན་གྱི་གནས་ལུགས་་་་
མཐར་ཐུག་པ་ནི་གང་ཞེ་ན། སྤྲོས་ཆོས་ཉིད་འོད་གསལ་བའི་དོན་རང་བྱུང་གི་ཡེ་ཤེས་ཆེན་པོ་འདི་ཁོ་ནའོ། །འདི་ལ་་་་
427
1



ཐེག་པ་ཀུན་གྱི་ཡང་རྩེ་རྫོགས་པ་ཆེན་པོའི་གཞུང་གི་ཀ་དག་ཞེས་ཟེར་རོ། །དོན་འདི་ལ་ལོག་པར་རྟེན་པ་རགས་པ་་་་་
རྣམས་ནི་སྔོན་རབས་ཀྱི་མཁས་པ་ཕལ་ཆེ་བས་གསལ་ཟིན་པས་གཏང་སྙོམས་སུ་འཇོག །ཕྲ་བ་འགའ་ཞིག་གསལ་བ་ལ་
དྲན་པ་ཉེ་བར་བཞག་པར་བྱ་སྟེ། ཁ་ཅིག་གིས་ཆོས་དབྱིངས་ནི་མཐར་མ་ལྷུང་བ་སྟེ་སྣང་སྟོང་ཟུང་འཇུག་གི་སྣང་བ་ཁྲ་
ལིང་ལིང་ཞེན་མེད་ན་སྟོང་མཐར་ལྷུང་སྙམ་པ་དུ་མ་འདུག་སྟེ་དེས་ཀྱང་གནད་ག་གོ་བ་ཡིན་ནོ། །འདི་ནི་འོད་གསལ་་་
ཐེག་པ་རང་ལུགས་ཀྱི་བླ་མ་དམ་པའི་མན་ངག་གིས་ནི་མ་ཟིན། མཚན་ཉིད་ཐེག་པའི་དབུ་མ་དང་ཕར་ཕྱིན་གྱི་གཞུང་་
ལ་ཐོས་བསམ་ཅུང་ཟད་རེ་བྱས་ཤིང་སྣང་སྟོང་ཟུང་འཇུག་ཞེས་པའི་ཁ་ལྟ་མཐོ་བ་རྣམས་ལ་འབྱུང་བར་སྣང་ངོ༌། །ཡང་
བཀའ་ཐ་མའི་དགོངས་དོན་ཤིན་ཏུ་ཟབ་ཟབ་ལྟར་འཆད་པར་རློམ་པ་ཁ་ཅིག །གཞི་བདེ་རིགས་པའི་ལམ་སྙིང་གི་ངོ་བོ་
ཟག་བཅས་སྡུག་ཀུན་གྱི་ཆོས་རྣམས་ཀྱིས་སྟོང་ལ་རང་བཞིན་གསལ་སྟེ་སྐུ་དང་ཡེ་ཤེས་རྒྱ་མཚོས་བརྒྱན་ཞེས་ལྟ་བུ་དང་
ཡེ་ཤེས་ཀྱི་སྣང་ཆ་ཁྲ་སྒེགས་སྒེགས་བཞིན་མེད་ན་ཆོས་ཉིད་བདེ་གཤེགས་སྙིང་པོ་ཆ་ཡོངས་སུ་མ་རྫོགས་པའོ། །ཆོས་ཀུན་
གྱི་གནས་ལུགས་མིན་པ་ལྟ་བུར་འཛིན་པའང་རྣམ་དབྱེ་ལེགས་པར་མ་ཕྱེད་པ་ཡིན་ནོ། །རྒྱུ་མཚན་ཅི་ཡི་ཕྱིར་ཞེ་ན། སྐུ་་
དང་ཡེ་ཤེས་རྣམས་ནི་ཆོས་ཅན་གྱི་ཆ་ཡིན་གྱི་ཆོས་ཉིད་གཤིས་ཀྱི་གནས་ལུགས་མཐར་ཐུག་པ་མ་ཡིན་པའི་ཕྱིར་རོ། །
འདི་ནི་ཇོ་ནང་པ་དང་བཀའ་ཕྱོགས་ཀྱི་གཞུང་འཛིན་པ་དག་དང་སྔ་འགྱུར་བའི་གཞུང་ནེ་ཙོས་ཡིག་དྲུག་ཀློག་པ་ལྟ་བུ་
བྱེད་མཁན་རྣམས་ལ་འབྱུང་སྟེ། སྔ་འགྱུར་རང་ལུགས་ཀྱི་གཞུང་གི་དགོངས་དོན་ཇི་བཞིན་དུ་རྟོགས་པས་ནི་འདི་ལྟར་་་
མི་སྨྲའོ། །ཡང་ཁ་ཅིག་གིས། ཆོས་ཀུན་གྱི་གནས་ལུགས་མཐར་ཐུག་གི་སྤྲོས་པ་དང་བྲལ་བའོ་ཞེས་མཐའ་གཅིག་ཏུ་ངེས་
པར་བྱེད་ཅིང་སྤྲོས་བྲལ་དེ་ཡང་ཐོག་མར་གཏན་ཚིགས་ཀྱི་དཔྱད་པས་གཏན་ལ་དབབ། བར་དུ་ཚོགས་སྦྱོར་ན་ཁ་ཅིག་
གིས་རྟེན་བཅས་དང་ཁ་ཅིག་གིས་རྟེན་མེད་སྟེ་གང་ཡང་རུང་། འདུས་བྱས་པའི་ཤེས་པ་ཞིག་གིས་དོན་སྤྱིའི་ཚུལ་དུ་་་་་
འཇལ་བ་དང་། མཐར་མཐོང་ལམ་ཞེས་གསལ་རིན་འདུས་བྱས་ཀྱི་ཆ་ཤིན་ཏུ་ལེགས་པོ་ཡེ་ཤེས་ཞེས་པའི་མིང་གི་་
བཏགས་པ་ཞིག་གིས་འཇལ་བར་འདོད་ཅིང་ཡུལ་དང་ཡུལ་ཅན་དབྱེར་མེད་ཞེས་པའི་བརྡ་ཆད་ཞི་བྱེད་པར་སྣང་ངོ་། །
འདི་ལ་ཡང་བརྗོད་པར་བྱ་སྟེ། ཁྱེད་ཀྱིས་སྤྲོལ་ཞེས་པ་དེ་མིང་སྙན་མོད། དོན་ནམ་མཁའི་མེ་ཏོག་གི་སྤུན་ཟླར་འགྱུར་དུ་
དོགས་ཏེ་རྟོག་གེའི་གཏན་ཚིགས་དང་། རྗེས་སུ། དཔག་པའི་ཚད་གནང་། འདུས་བྱས་ཤེས་པས་མཇལ་བའི་ཡུལ་ཞིག་་
ཏུ་ངོས་བཟུང་འདུག་པའི་ཕྱིར་རོ། །འདི་ནི་མཚན་ཉིད་ཐེག་པའི་དྲང་བའི་དོན་གྱི་མདོ་དང་བསྟན་བཅོས་རྣམས་ཀྱི་་་
བསྟན་དོན་ཁོ་ན་ལྟ་བུར་ལེན་ཅིང་། ངེས་པ་དོན་གྱི་མདོ་དང་བསྟན་བཅོས་ཆེན་པོ་རྣམས་ཀྱི་དགོངས་དོན་ནི་རྒྱབ་ཏུ་
བསྐྱུར། རྡོ་རྗེ་ཐེག་པའི་རྒྱུད་སྡེ་བཞི་དྲུག་གི་གནས་ལ་གོམས་ཤིང་འདྲིས་པར་ཡང་མ་བྱས། འོད་གསལ་ཐེག་པ་རང་་་་་
ལུགས་ཀྱི་དཔལ་ལྡན་བླ་མ་དམ་པའི་མན་ངག་གིས་མ་ཟིན་པའི་གང་ཟག་རྣམས་ལ་འབྱུང་ཉེན་ཆེའོ། །ཁྱད་པར་བོད་་་
ཡུལ་གངས་རིའི་ཁྲོད་འདི་ན་རང་གི་མོས་པས་བཟུང་བའི་གྲུབ་པའི་མཐའ་ཐ་དད་པ་ལས་ཤར་ཙོང་ཁ་པ་ཆེན་པོའི་་་
རིང་ལུགས་འཛིན་པ་ས་ཆེན་པོའི་རྡུལ་ལྟ་བུ་རྣམས་དང་འཇམ་དབྱངས་ས་སྐྱ་པཎྜི་ཏ་ཀུན་དགའ་རྒྱལ་མཚན་དཔལ་་་
བཟང་པོའི་རིང་ལུགས་འཛིན་པ་རྣམས་ཀྱིས་དོན་འདི་ཐུགས་དམ་གྱི་སྙིང་པོར་བྱེད་དོ། །དེ་ཡང་བསྔགས་པའི་འོས་སུ་
428



གྱུར་པ་སྟེ་བདེན་འཛིན་འཇིལ་བ་ལ་འདི་རིམ་ནད་ལ་སྨན་དཀར་པོ་ཆིག་ཐུབ་ལྟ་བུ་ཡིན་པའི་ཕྱིར་རོ། །འོན་ཀྱང་་་་་་
གཤིས་ཀྱི་གནས་ལུགས་མཐར་ཐུག་ཏུ་བཟུང་ན་གོལ་པ་ཆེའོ། །དེས་ན་ཆོས་ཀུན་གྱི་གནས་ལུགས་མཐར་ཐུག་པ་ནི་རང་
བྱུང་གི་ཡེ་ཤེས་ཆེན་པོ་འདི་ཁོ་ན་ཡིན་ཅིང་འདི་ནི་བླ་མ་དམ་པའི་མན་ངག་ལས་རྟོགས་པར་བྱ་ཡང་གཞན་གང་ལས་་་
ཀྱང་མ་ཡིན་ནོ། །དེས་ན་བློ་དང་ལྡན་པ་རྣམས་ཀྱིས་རྟག་ཆད་ཀྱི་གཡང་ས་ཉམ་ང་བ་རྣམས་ནི་ཅུང་ཟད་སྤོང་སློ་མོད།
གོལ་པ་ཆེན་པོ་འདི་གསུམ་ནི་ངེས་པར་འབྱུང་ཉེན་ཡོད་པས་ཅི་ནས་ཀྱང་གཟབ་འཚལ་ལོ། །གཉིས་པ་ལ་དོན་དངོས་་་
ཅུང་ཟད་བཤད་པ་དང་། ཞལ་འཕང་པའོ། །དང་པོ་ནི། གཤིས་ཀྱི་གནས་ལུགས་མཐར་ཐུག་པ་ནི་དེ་ལྟ་བུ་ཡིན་ཞིང་དེ་
ཡི་ཡོན་ཏན་གྱི་ཆ་ལས་སྐུ་དང་ཡེ་ཤེས་རྒྱ་མཚོ་ཚོགས་རྣམས་ཀྱང་ཤར་བའོ། །འདི་ལ་ནི་རང་སྣང་ལོངས་སྐུ་ཅེས་པའི་ཐ་
སྙད་བྱའོ། །དེ་ཡང་ཡེ་ནས་ལྷུན་གྱིས་གྲུབ་པ། བཟུང་འཛིན་འཕྲུལ་པའི་དྲ་བ་ལས་བརྒལ་བ། དེ་བཞིན་གཤེགས་པ་ཉག་
ཅིག་གི་སྤྱོད་ཡུལ་རང་སྣང་སྒྱུ་མ་ལྟ་བུའི་དཀྱིལ་འཁོར་ཏེ་ཡོན་ཏན་གྱི་ཚོགས་ནི་ཕྱོགས་བཅུའི་རྣམ་འདྲེན་སྲས་དང་་་་
བཅས་པས་རྡོ་རྗེའི་ལྗགས་ཀྱིས་བསྐལ་པའི་བར་དུ་བརྗོད་ཀྱང་ཟད་མི་ཤེས་སོ། །འོན་ཀྱང་གཤིས་ཀྱི་གནས་ལུགས་་་་
མཐར་ཐུག་གི་དབང་དུ་ན། རྟོགས་པ་གསལ་བ་ལྷུན་གྲུབ་ལ་སོགས་པ་ཐམས་ཅད་རང་བྱུང་གི་ཡེ་ཤེས་ཆེན་པོ་གཅིག་གི་
སྟེང་དུ་འཇོག་པར་ཤེས་དགོས་སོ། །འདི་ནི་ངེས་དོན་གྱི་གསང་བ་བསམ་གྱིས་མི་ཁྱབ་པའི་བཤད་པའོ། །གཉིས་པ་ནི།
འདི་ཡི་རྣམ་བཞག་རྒྱས་པ་ངེས་དོན་གྱི་མདོ་སྡེ་ཆེན་པོ་རྣམས་ལས་ཀྱང་དངོས་དང་གབ་སྦས་ཅི་རིགས་ཀྱི་གསུང་མོད།
འོན་ཀྱང་གསལ་རྒྱས་རྫོགས་པའི་རང་བཞིན་ལམ་དུ་བྱེད་ཚུལ་དང་བཅས་པ་ནི་རྡོ་རྗེ་ཐེག་པའི་རྒྱུད་སྡེ་བཞི་དྲུག་གི་
གཞུང་རྣམས་དང་དེ་ལས་ཀྱང་མན་ངག་རྫོགས་པ་ཆེན་པོའི་གནད་ལས་རྟོགས་པར་བྱ་བ་ཁོ་ནའོ། །གཉིས་པ་ལ་གཉིས།
ཡང་དག་པའི་ལུགས་འགོད་པ་དང་། མ་དག་པའི་ལུགས་གསལ་བའོ། །དང་པོ་ནི། དེ་ལ་སྐབས་འདིར་གཤིས་ཀྱི་གནས་
ལུགས་འདི་ལྟ་བུ་རྟེན་པའི་གཞུང་ནི་གང་ཡིན་སྙམ་ན་བཀའ་བར་པ་དང་ཐ་མ་ལས་ཀྱང་གཤེགས་ཀྱི་བསྟན་པའི་མདོ་
སྡེ་རྣམས་སོ། །དེ་ཡང་བར་པས་ཇི་ལྟར་བསྟན་ན་ཆོས་ཐམས་ཅད་ཆོས་ཉིད་སྤྲེལ་ནམ་མཁའ་ལྟ་བུའི་རང་བཞིན་ཏུ་་་་
གཏན་ལ་ཕབ་སྟེ་བསྟན་ཏོ། །སྤྲོས་མཐའ་ཀུན་འགོག་པ་ཙམ་དུ་མ་ཟད་སྤྲེལ་རང་གི་ངོ་བོ་རང་བྱུང་གི་ཡེ་ཤེས་ཆེན་པོ་་་
ཆོས་ཉིད་འོད་གསལ་བའི་དཀྱིལ་འཁོར་ཡང་མན་ངག་གྱི་གནད་གསང་ལ་མཁས་པའི་སྐྱེས་བུ་བློ་དང་ལྡན་པས་འཇལ་
ན་གསལ་བར་ཡོད་དོ། །འོན་ཀྱང་གངས་རིའི་ཁྲོད་ཀྱི་གཞུང་ལུགས་ཐ་དད་པ་རང་རང་གི་ཀུན་རྟོག་སྣ་ཚོགས་པས་སྦྱར་
བ་ཕལ་ཆེ་བ་ནི་ཡུམ་དོན་ཟབ་མོ་རྟ་བདུན་དབང་པོའི་འོད་སྣང་དྲག་ཏུ་འབར་བ་ལ་གྲུབ་མཐའི་གཞུང་གི་ཁ་འཛིན་་་་
ཅན་གྱི་ལོག་རྟོག་འབྱུང་པོའི་བྱ་རྣམས་མིག་ལོང་བ་ལྟ་བུར་གྱུར་ཏེ། དེས་ན་རང་ཉིད་བློ་གྲོས་ཀྱི་མིག་ལྡོང་ཞིང་ཟ་་་་
དོན་ཉི་མའི་དཀྱིལ་འཁོར་ལ་བལྟ་བར་མི་དབང་བ་ཙམ་གྱིས་རྟོག་པ་བཞི་དང་ལྡན་པའི་ལྷ་བྱ་རྣམས་ཀྱིས་ཀྱང་ཡུམ་་་
དོན་ཉི་མའི་འོད་སྣང་མ་མཐོང་ཞེས་སུ་ཞིག་གིས་བསྙོན་གདེང་པར་ནུས། དེས་ན་བཀའ་བར་པས་ནི་གཤིས་ཀྱི་གནས་
ལུགས་འདི་བསྟན་ཚུལ་དེ་ལྟ་བུའོ། །བཀའ་ཐ་མས་ནི་རང་བཞིན་འོད་གསལ་བའི་དོན་རང་བྱུང་གི་ཡེ་ཤེས་དངོས་་་་་
ཤུགས་ཅི་རིགས་ཀྱིས་བསྟན་མོད་གཙོ་བོར་ནི་གཤིས་ལུགས་ཀྱི་རྟེན་གྱིས་སྣང་ཆ་ལྟ་བུ་དང་ཡེ་ཤེས་ཀྱི་རིམ་པ་རྣམས་་་
429



རྒྱས་པར་བསྟན་པར་སྣང་ངོ༌། །དེས་ན་མིན་ངག་གི་གནད་གསང་ཁྱད་པར་ཅན་དང་ལྡན་པའི་གང་ཟག་གིས་འཇལ་་་
སྐབས་གཤིས་ལུགས་ཁོ་ན་བསྟན་པའི་དབང་དུ་བྱས་ན་བཀའ་ཐ་མ་ལས་བར་པ་ཟབ་པ་ལྟར་ཡང་སྣང་རུང་ངོ༌། །མན་
ངག་གི་གནད་གསང་དང་མི་ལྡན་པའི་གང་ཟག་གིས་འཇལ་ན་བར་པའི་དོན་ཇི་བཞིན་མ་རྟོགས་པར་སྟོང་པ་ཕྱད་(མ་
ཡིག་ཏུ་མི་གསལ）ཆད་དུ་གོལ་ཉེན་ཡོད་ལ། (ཐ་མ་ལས་ནི་ངོ་བོ་སྟོང་པའི་ཚུལ་ཡང་བསྟན། སྐུ་དང་ཡེ་ཤེས་ཀྱི་ཆོས་ཚུལ་
ཡང་ཤིན་ཏུ་གསལ་བར་བསྟན་ཏེ། དེས་ན་རྟག་ཆད་ཀྱི་མཐར་མི་ལྷུང་བའི་ཕྱིར་བར་པ་ལས་ཐ་མ་བཟང་བ་ལྟར་ཡང་་
སྣང་ངོ་། རྒྱུ་མཚན་དེ་ལྟ་བུ་ལས་དགོངས་ནས་རང་ལུགས་ཀྱི་གཞུང་ཁ་ཅིག་ལས། བར་པ་གནས་སྐབས་པའི་ངེས་དོན་
དང་། ཐ་མ་ངེས་དོན་མཐར་ཐུག་ཡིན་ཅེས་གསུང་པ་ཡང་བློ་ལྡན་རྣམས་ཀྱིས་ཁོང་དུ་ཆུད་དགོས་སོ། །བློ་དམན་པ་ཕལ་
ཚེ་བ་ལ་དེ་ལྟར་འཇོག་ཆོག་མོད་མཐའ་གཅིག་ཏུ་མ་ངེས་ཏེ་ཁ་ཅིག་བཀའ་ཐ་མའི་སྐུ་དང་ཡེ་ཤེས་ཀྱི་འཁྲུལ་བཞི་བྱས་་
ནས་གྲངས་ཅན་པའི་ཕྱོགས་སུ་ཉེ་བའང་དུ་མ་མཐོང་བའི་ཕྱིར་རོ། །ཁྱད་པར་དུ་ཤེས་པར་བྱ་བའི་གནད་གཅིག་འདི་་་
ཡོད་དེ་ཆོས་ཉིད་གཅིག་པུ་གཏན་ལ་འབེབས་པའི་ཆ་ནས་བཀའ་བར་པ་དེ་ལྟར་ཟབ་མོད། གཞི་ལམ་འབྲས་གསུམ་གྱི་
རྣམ་བཞག་སྤྱིའི་དབང་དུ་ན། བཀའ་བར་པས་ནི་བསྐྱེད་བྱ་བསྐྱེད་བྱེད་ཀྱི་རྒྱུ་འབྲས་ཀྱི་ཚུལ་དུ་བསྟན་ལ། བཀའ་ཐ་་་་
མས་ནི་བྲལ་གཞི་དང་བྲལ་འབྲས་ཀྱི་ཚུལ་དུ་བསྟན་པས་དེ་ནི་རྡོ་རྗེ་ཐེག་པའི་གཞུང་གི་སྦྱང་གཞི་དང་སྦྱང་འབྲས་་་་་
རྣམས་དང་དོན་ཕྱོགས་མཚུངས་པའི་ཕྱིར་ན་ཡང་རང་ལུགས་ཀྱི་མཁས་གྲུབ་ཆེན་པོ་རྣམས་ཀྱིས་ཐ་མ་ཟབ་ཅེས་གསུང་
པའི་དགོངས་དོན་ཡང་ཤེས་དགོས་སོ། །དེ་ལ་བར་པས་ནི་གཤིས་ལུགས་ནམ་མཁའ་ལྟ་བུའི་ཆོས་ཉིད་བསྟན་མོད། དེ་་
ནི་ཆོས་ཉིད་ཅེས་ལོགས་སུ་བཞག་ནས་ཆོས་ཅན་གྱི་རྣམ་པར་བཞག་པའི་སྐབས་རྣམ་པ་ཐམས་ཅད་མཁྱེན་པའི་ཡེ་ཤེས་
དང་ལམ་གྱི་རྣམ་བཞག་རྣམ་ཀྱང་ཤེས་པའི་བྱེ་བྲག་ལ་འཇོག་པ་ལྟ་བུར་སྣང་སྟེ་རྒྱུ་མཚན་དེའི་ཕྱིར་ན་བར་པ་ལས་ཐ་་
མ་ཟོབ་པར་འཇོག་གོ །དེ་ཡང་མཐའ་མས་ནི་བདེ་གཤེགས་སྙིང་པོ་ཞེས་སམ། རང་བྱུང་གི་ཡེ་ཤེས་ཞེས་སམ། རྣམ་པ་་་
ཐམས་ཅད་མཁྱེན་པའི་ཡེ་ཤེས་ཞེས་སོ། ཆོས་ཀྱི་དབྱིངས་ཞེས་སམ། གནས་ལུགས་དོན་དམ་བདེན་པ་དང་རྣམ་ཐར་སྒོ་
གསུམ་གྱི་རང་བཞིན་ལ་སོགས་པ་རྣམས་དོན་གཅིག་ཏུ་བསྟན་པའི་ཕྱིར་རོ། །གཉིས་པ་ནི། ལུགས་དང་པོ་དང་ཐ་མས་ .
བཀའ་འཁོར་ལོ་བར་པ་ངེས་དོན་དུ་འདོད་མོད་ངེས་དོན་གྱི་དགོངས་པ་མ་ལོན་པའི་སྐྱོན་དང་ཐ་མ་ཐམས་ཅད་དྲང་
དོན་དུ་བསྟན་པའི་སྐྱོན་གཉིས་ཡོད་དེ། ལུགས་གཉིས་པས་བཀའ་འཁོར་ལོ་ཐ་མ་ངེས་དོན་དུ་འདོད་མོད་ངེས་དོན་གྱི་
དགོངས་པ་མ་ལོན་པའི་སྐྱོན་དང་བར་པ་དྲང་དོན་དུ་བསྟན་པའི་སྐྱོན། བཀའ་ཐ་མ་ཐམས་ཅད་ངེས་དོན་དུ་ཁས་་་་་་
བླངས་པའི་སྐྱོན་ཏེ་སྐྱོན་གསུམ་གནས་པ་ཡིན་ནོ། །དེས་ན་སྐྱོན་མེད་རྒྱལ་བ་དགྱེས་པའི་ལམ་བཟང་དུས་གསུམ་་་་་
གཤེགས་པའི་རྣམ་འདྲེན་སྲས་དང་བཅས་པའི་གཤེགས་ཚུལ་ནི་སྔ་འགྱུར་རང་ལུགས་དྲི་མ་མེད་པ་འདི་ཁོ་ནའོ། །
གསུམ་པ་ནི། དོན་གནད་ཟབ་མོ་འདི་ལྟ་བུ་རྟོགས་ནུས་པའི་གང་ཟག་ལ་ནི་མཚན་ཉིད་བཞི་ཞིག་ཚངས་དགོས་ཏེ། སྔ་
འགྱུར་རིག་འཛིན་རྒྱུད་པའི་རིང་ལུགས་ལ་སྐྱེས་པ་དང་། རྟོན་པ་བཞི་ཕྱིན་ཅི་མ་ལོག་པའི་དཔལ་ལྡན་བླ་མ་དམ་པའི་་
མན་ངག་གིས་ཟིན་པ་དང་། ཆོས་ཀྱི་ཕུང་པོ་མཐའ་ཡས་པ་ཀུན་གཞུང་ལམ་གཅིག་ཏུ་འཆར་བ་དང་། མཐར་ཐུག་་་་
430



གནད་གསང་གཅིག་ཏུ་དྲིལ་ནུས་པའོ། །དེ་ཙམ་གྱིས་ནམ་མཁའི་མཐའ་དང་མཉམ་པའི་ཆོས་ཀྱི་ཕུང་པོ་མ་ལུས་མི་ལུས་
པ་མེད་པ་ཀུན་གྱི་དཀའ་བའི་གནད་གསང་མ་ལུས་པ་འཁྲོལ་བར་བྱའོ། །དུས་གསུམ་རྣམ་འདྲེན་སྲས་བཅས་གཤེགས་་
པའི་ཤུལ། །སྔ་འགྱུར་རིག་འཛིན་རྒྱུད་པའི་རིང་ལུགས་ལ། །བརྟེན་ནས་རྟོན་པ་བཞི་ལྡན་ལེགས་བཤད་འདི། །ཚིག་གི་ས་
རྣམ་པར་དབྱེ་བ་མདོར་བསྡུས་བྱས། །དེ་བཞིན་གཤེགས་པ་སྲས་དང་སློབ་མར་བཅས་པ་ལ་ཕུལ་བའི་ཞུ་ཡིག་རྫོགས་་་
ལྡན་གྱི་འཕྲིན་སྙན་གཉིས་པ་ཞེས་བྱ་བ་རྟེན་པ་བཞི་དང་ལྡན་པའི་ཤཱཀྱའི་དགེ་ཚུལ་ཐུབ་བསྟན་གྱི་མིང་གིས་ཐུན་་་་་་་
གསེང་ལ་གནས་པའི་དུས། ཕྱི་དྲོའི་སྟན་ཐོག་གཅིག་ཏུ་འཕགས་ཡུལ་ལྷོ་ཕྱོགས་ཀྱི་ཆོས་གྲྭ་ཆེན་པོ་རྣམ་པར་གྲོལ་བའི་་་
གླིང་གི་དབུ་རྩེར་བཀོད་པ་འདིས་ཀྱང་རྩོལ་མེད་ཨ་ཏིའི་བསྟན་པ་ལ་བྱ་བ་བྱེད་ནུས་པའི་རྒྱུ་གྱུར་ཅིག
ཕྱོགས་བཅུའི་སངས་རྒྱས་ལ་ཕུལ་བའི་ཞུ་ཡིག་རྫོགས་ལྡན་གྱི་འཕྲིན་སྙན་གསུམ་པ་ཞེས་བྱ་བ། ཀ་དག་ཟང་ཐལ་ཆེ་པོའི་མཚོ་
གླིང་ན། །སྐུ་དང་ཡེ་ཤེས་དུ་མའི་རླབས་ཕྲེང་ཅན། །དམིགས་མེད་ཐུགས་རྗེ་རིན་ཆེན་གཏེར་གྱིས་ཕྱུག །འགྲོ་བའི་བླ་མ་་
སེམས་དཔའ་མཆོག་དེས་སྐྱོངས། །ཆོས་ཀྱི་ཕུང་པོ་མཐའ་ཡས་པ་ཀུན་གཞུང་ལམ་གཅིག་ཏུ་འཆར་བ་དང་། གནད་་་་
གསང་གཅིག་ཏུ་དྲིལ་བའི་ཚུལ་སྟོན་པའི་བསྟན་བཅོས་འདི་ཉུང་ངུའི་ངག་གིས་རྣམ་པར་དབྱེ་བར་བྱའོ། །འདི་ལ་་་་་་
གསུམ། ཆོས་ཀུན་གཞུང་ལམ་གཅིག་ཏུ་འཆར་ཚུལ། གནད་གསང་གཅིག་ཏུ་དྲིལ་ཚུལ། །དེས་ན་བསྔགས་པར་འོས་པའོ།།
དང་པོ་ནི། དེ་ལ་ཆོས་ཀྱི་དབྱིངས་ནི་འདི་ཙམ་མོ་ཞེས་ཚད་བཟུང་དུ་མེད་དོ། །དེ་བཞིན་དུ་ནམ་མཁའི་མཐའ་ཡང་ཚད་
མེད་དོ། །ནམ་མཁས་གར་ཁྱབ་པར་སེམས་ཅན་གྱིས་ཁྱབ་བོ། །སེམས་ཅན་གྱིས་གར་ཁྱབ་པར་དེ་བཞིན་གཤེགས་པའི་་
ཐུགས་རྗེ་དང་ཕྲིན་ལས་ཀྱིས་ཁྱབ་སྟེ་སྐུ་གསུམ་གྱི་སྟོན་པའི་སྒྲོན་མེ་ཕྱོགས་ཀུན་ཏུ་སྦྱར་བས་དམ་ཆོས་ཀྱི་འོད་སྣང་་་་་་
བསམ་གྱིས་མི་ཁྱབ་པ་སྤྲོ་བར་མཛད་དོ། །དམ་པའི་ཆོས་དེ་དག་གི་རྣམ་གྲངས་ཡང་ཚད་བཟུང་དུ་མེད་དེ་ནམ་མཁའི་ས
མཐའ་དང་མཉམ་པའོ། །འོན་ཀྱང་མདོ་དང་སྔགས་ཀྱི་ལམ་རིམ་ཆེན་མོ་གཉིས་སུ་མ་འདུས་པའི་ཆོས་ནི་དེ་བཞིན་་་་་་
གཤེགས་པ་རྣམས་ཀྱིས་སྔར་ཡང་མ་གསུང་། ད་ལྟ་ཡང་མི་གསུང་། མ་འོངས་པ་ན་ཡང་གསུང་པར་མི་འགྱུར་སྟེ། དེས་་
ན་སྐབས་འདིར་མདོ་དང་སྔགས་ཀྱི་ཚུལ་གང་ཡིན་པ་རྣམས་ཀྱིས་དོན་གྱི་གནད་གསང་ཕྱིན་ཅི་མ་ལོག་པ་བརྗོད་པར་་་
བྱེད་དོ། །མདོ་དང་སྔགས་ཀྱི་ལམ་རིམ་དེ་ཡང་བདག་ཅག་གི་སྟོན་པ་འདི་ཉིད་ཀྱི་གསུང་ལས་རྩོམ་སྟེ་འཆད་ན་དུས་་་་
གསུམ་གཤེགས་པའི་རྣམ་འདྲེན་སྲས་དང་བཅས་པ་ཀུན་གྱི་གསུང་རབ་ཀྱི་དོན་གནད་མ་ལུས་པ་ཤེས་པར་འགྱུར་བས།
སྐབས་འདིར་ཡང་མཉམ་མེད་ཤཱཀྱའི་རྒྱལ་པོའི་གསུང་ལས་རྩོམ་སྟེ་འཆད་དོ། །དེ་ལ་བདག་ཅག་གི་སྟོན་པ་ཐུགས་རྗེ་་་
ཅན་གྱིས་ལེགས་པར་གསུང་པའི་ཆོས་ཀྱི་རྣམ་གྲངས་མཐའ་ཡས་པ་ལས། བཀའ་འཁོར་ལོ་དང་པོ་དང་། བར་པ་དང་།
ཐ་མ་གསུམ་ནི་མཚན་ཉིད་ཐེག་པ་ཡིན་ལ། དེ་ལས་གཞན་པ་ནི་རིག་པ་འཛིན་པའི་སྡེ་སྣོད་ཉིད་དུ་འཇོག་གོ །དེ་ཡང་་
ཆོས་ཀུན་གཞུང་ལམ་གཅིག་ཏུ་འཆར་ཚུལ་དང་། གནད་གསང་གཅིག་ཏུ་དྲིལ་ཚུལ་གཉིས་ཀ་ཡང་དོན་གྱི་འགག་གཅིག་
ལ་ཐུག་གོ །དེ་ལ་བདེ་བར་གཤེགས་པ་རྣམས་ཀྱིས་ཆོས་ཕུང་མཐའ་ཀླས་པ་འདི་ཀུན་གསུངས་པའི་དགོས་ཆེད་ནི་རང་
བྱུང་གི་ཡེ་ཤེས་འདི་ཁོ་ན་རྟོགས་པའི་ཆེད་དོ། །དེས་ན་སེམས་ཅན་རྣམས་ཀྱི་ཁམས་དང་དབང་པོ་ནི་སྣ་ཚོགས་པ་ཡིན་
431



པས་ཐོག་མར་ནི་དོན་འདི་ལ་འཇུག་མི་རུང་ཞིང་འཇུག་མི་ནུས་པས་རྒྱུ་མཚན་དེ་ཡི་ཕྱིར་གདུལ་བྱ་རིམ་གྱིས་པ་དེ་དག་
གི་རྒྱུད་སྦྱང་བར་བྱ་བའི་ཕྱིར་བཀའ་འཁོར་ལོ་དང་པོའི་རྣམ་བཞག་གསུང་སྟེ། དེ་ལས་ནི་འཁོར་བའི་ཆོས་ཀྱི་མཚན་་་་
ཉིད་ཁོ་ན་བསྟན་པར་ཟད་དོ། །འགོག་ལམ་གཉིས་མྱང་འདས་མིན་ནམ་སྙམ་ན་དེ་ནི་ལུགས་དེ་ཡི་ཡིན་གྱི། གཤིས་ཀྱི་་
གནས་ལུགས་མཐར་ཐུག་པའི་དབང་དུ་ན་འཁོར་བའི་ཁོངས་སུ་གཏོགས་ལ་བསྐོར་དུ་མ་འཆིས་སོ། །གདུལ་བྱ་དེ་ཉིད་
ཅུང་ཞིག་སྣོད་དུ་རུང་ནས། འཁོར་ལོ་དང་པོའི་དོན་གྱིས། འཁོར་བ་ལ་ཞེན་པ་རག།དེ་ཉིད་འགོག་པའི་ཕྱིར་འཁོར་ལོ་
བར་པ་ལས་ཆོས་ཐམས་ཅད་ཆོས་ཉིད་ནམ་མཁའ་ལྟ་བུའི་རང་བཞིན་དུ་བསྟན་ཏེ། སླར་ཡང་གདུལ་བྱ་དེ་ཉིད་ཀྱི་རྒྱུད་
ལ་སྟོང་པ་ཕྱང་ཆེད་དུ་ལྟ་བ་ཟློག་པའི་ཕྱིར་རང་བཞིན་འོད་གསལ་བ་ཡོན་ཏན་གྱི་སྣང་ཆ་དང་བཅས་གསལ་བར་སྟོན་
པ་བཀའ་ཐ་མ་ལེགས་པར་རྣམ་པར་ཕྱེ་བའི་ཆོས་ཀྱི་འཁོར་ལོ་བླ་ན་མེད་པ་དེ་ཉིད་བསྐོར་རོ། །སླར་ཡང་གདུལ་བྱ་དེ་་་
ཆོས་ཉིད་གཤིས་ཀྱི་གནས་ལུགས་རང་བྱུང་གིས་ཡེ་ཤེས་ཆེན་པོ་ཡོན་ཏན་གྱི་སྣང་ཆ་དང་བཅས་པ་གཤིས་ལ་བཞུགས་་
ཚུལ་ཤེས་པ་ཙམ་གྱིས་མི་ཆོག་གི །དེ་ཉིད་ལམ་དུ་བྱེད་དགོས་པས་དེ་ཡི་ཕྱིར་གསང་སྔགས་རྡོ་རྗེ་ཐེག་པ་བསྟན་ཏེ།
གསང་སྔགས་རྡོ་རྗེ་ཐེག་པ་དེ་ལ་ཡང་རྒྱུད་སྡེ་དྲུག་གི་རིམ་པ་ཀུན་ཀྱང་དེ་ཉིད་ལམ་དུ་བྱེད་པ་ཅན་མཚུངས་མོད། ཆོས་
ཉིད་ཀྱི་ལྟ་བ་ལ་ངེས་ཤེས་ཆེ་ཆུང་གི་དབང་གིས་ཀུན་རྫོབ་ཀྱི་སྒོམ་པ་ལ་ཡང་དེ་ལྟར་བཟང་ངན་བྱུང་བ་ཡིན་ཏེ། བྱ་བའི་
རྒྱུད་ཀྱིས་བདག་དང་ལྷ་རྗེ་ཁོལ་གྱི་ཚུལ་དུ་བལྟ་བ་དང་། སྤྱོད་པའི་རྒྱུད་ཀྱིས་སྤུན་གྲོགས་ཀྱི་ཚུལ་དུ་བལྟ་བ་དང་། རྣལ་
འབྱོར་རྒྱུད་ཀྱིས་བདག་དང་ལྷ་དབྱེར་མེད་ཀྱི་ཚུལ་དུ་བལྟ་བ་སྟེ་རྒྱུད་སྡེ་ཆེན་པོ་དེ་གསུམ་ནི་ཕྱི་ཡི་རྒྱུད་སྡེ་ཡིན་ལ་ནང་
གི་རྒྱུད་སྡེ་གསུམ་ལས་ཀྱང་། མ་ཧཱའི་ཐེག་པས་ནི། རང་བྱུང་གི་ཡེ་ཤེས་ལྷག་པའི་བདེན་གཉིས་དབྱེར་མེད་འདི་ར་་་་
བཞིན་དུ་རྟོགས་པས་ཆོས་ཀུན་ཆོས་ཉིད་ཀྱི་ཆོ་འཕྲུལ་ཙམ་དུ་རྟོགས་ཤིང་བསྐྱེད་རིམ་མཐར་ཕྱིན་པར་བསྒོམ་པར་ནུས་
སོ། །ཨ་ནུའི་ཐེག་པས་རང་བྱུང་གི་ཡེ་ཤེས་དབྱིངས་ཡེ་གཉིས་འོད་དུ་རྟོགས་པས་ཆོས་ཀུན་ཆོས་ཉིད་དེ་ཡི་རྩལ་དང་། །
རྫོགས་རིམ་མཐར་ཕྱིན་པར་སྒོམ་ནུས་སོ། །དེ་ཡང་མ་ཧི་དང་ཨ་ནུའི་ཐེག་པ་གཉིས་ཀྱིས་སྐྱེད་རྫོགས་གཉིས་ཀའི་སྟེང་ས་
ནས་རང་བྱུང་གི་ཡེ་ཤེས་དེ་མངོན་དུ་བྱེད་པར་རློམ་པ་ལས་རང་བྱུང་ཡེ་ཤེས་ཀྱི་དོན་ལ་ཐད་ཀར་འཇུག་མི་ནུས་སོ། །
མན་ངག་རྫོགས་པ་ཆེན་པོ་ཨ་ཏིའི་གཞུང་གིས་ནི། རང་བྱུང་གི་ཡེ་ཤེས་ཞེས་སམ། ཀ་དག་ཟང་ཐལ་ཆེན་པོ་ཞེས་སམ།
རིག་པ་རྗེན་པ་ཞེས་སམ། ཆོས་ཀྱི་སྐུ་ཞེས་སམ། རྣམ་པ་ཐམས་ཅད་མཁྱེན་པའི་ཡེ་ཤེས་ཞེས་སོ། །དེ་ལྟ་བུའི་ཆོས་ཀུན་གྱི་
གནས་ལུགས་མཐར་ཐུག་པ་དེ་རྩོལ་བཅས་ཀྱི་ལམ་ལ་མ་བརྟེན་པར་ཐད་ཀར་ངོ་སྤྲོད་པའོ། །དེས་ན་རྫོགས་པ་ཆེན་པོ་
ནི་གྲུབ་མཐའ་ཀུན་ལས་འཕགས་ཞེས་པའི་རྒྱུ་མཚན་ཡང་དེ་ཉིད་དོ། །ཐེག་པ་འདིས་ནི་ཆོས་ཅན་འདི་ཀུན་ཀྱང་ཆོས་་
སྐུ་རིག་སྟོང་རྗེན་པའི་རང་བཞིན་དུ་ཐད་ཀར་གཏན་ལ་འབེབས་ཀྱི་རྩལ་དང་ཆོ་འཕྲུལ་དུ་མི་འདོད་དེ། དེ་ཡང་ལུགས་
འདིས་ཆོས་སྐུ་རིག་སྟོང་རྗེན་པ་ལམ་དུ་བྱེད་པ་ལ་ཁྲེགས་ཆོད་ཞེས་བྱའོ། །གཤིས་ཀྱི་གནས་ལུགས་དམ་པའི་ཡོན་ཏན་གྱི་
སྣང་ཆ་ལྟ་བུ་དང་ཡེ་ཤེས་རྒྱ་མཚོའི་སྤྱན་ལམ་དུ་བྱེད་པ་ལ་ཐོད་རྒལ་ཞེས་བྱའོ། །སྔ་མ་ནི་ལམ་གྱི་གཞུང་ཤིང་དང༌། ཕྱི་
མ་དེ་ཡི་གྲོགས་ཡིན་ནོ། །གཞུང་ཁ་ཅིག་ལས་སྔ་མ་ལས་ཕྱི་མ་ཟབ་པ་ལྟར་བསྟན་པའི་དགོངས་པ་ནི་སྔ་མ་གང་ཟག་ཀུན་
432



གྱིས་རྟོགས་མི་ནུས་ཤིང་གཤིས་ཤོར་དང་ཡིད་དཔྱོད་དུ་འགྲོ་ཉེན་ཡོད་པས་དེས་ལམ་གྱི་མ་ལ་བརྟེན་ན་སྔ་མའི་གེགས་
ལས་གྲོལ་བའོ། །རྒྱུ་མཚན་དེ་ཡི་ཕྱིར་སྔ་མ་ལས་ཕྱི་མ་ཟབ་པ་ལྟར་བསྟན་པ་ཡིན་ནོ། །ཨ་ཏི་ལ་ཡང་སེམས་ཀློང་མན་ངག་
གི་སྡེ་གསུམ་ཕྱེ་བ་ནི། རིག་སྟེང་ཆོས་སྐུ་རྗེན་པ་ངོ་སྤྲོད་པ་ཙམ་ལ་ཁྱད་མེད་མོད། མན་ངན་གི་གནད་གསང་ཟབ་མི་་་་
ཟབ་ཀྱིས་ཕྱེའོ། །མན་ངག་གི་སྡེ་ལ་ཡང་། ཕྱི་སྐོར་ནང་སྐོར་གསང་སྐོར་ཡང་གསང་བླ་མེད་ཀྱི་སྐོར་ཏེ་བཞིར་ཕྱེད་བ་ནི།
འོད་གསལ་ཐོད་རྒལ་གྱིའམ་ཆ་ཚང་མ་ཚང་ལས་ཕྱེ་བའོ། །དེ་ཙམ་གྱིས་ནི་ཆོས་ཀུན་གཞུང་ལམ་གཅིག་ཏུ་འཆར་ཚུལ་་་
བསྟན་ཟིན་ཏོ། །གཉིས་པ་ནི། ཆོས་ཀུན་གནད་གཅིག་ཏུ་དྲིལ་ཞེས་པའི་དྲིལ་ཡུལ་དེ་གང་སྙམ་ན། རང་བྱུང་གི་ཡེ་ཤེས་་
ཀ་དག་ཟང་ཐལ་ཆེན་པོ་རིག་སྟོང་ཆོས་སྐུ་རྗེན་པ་ཡོན་ཏན་གྱི་སྣང་ཆ་དང་བཅས་པའི་ཁོ་ནའོ། །དེ་ཉིད་རྟོགས་པའི་་་་
ཕྱིར་ཆོས་ཀུན་བསྟན་པ་ལས། འཁོར་ལོ་དང་པོ་ནི་དེ་ཡི་རྣམ་བཞག་གཏན་ནས་མ་བཤད། བར་པས་སྟོང་ཆ་ཙམ་བཤད།
ཐ་མས་རང་བཞིན་གསལ་བར་བཤད་མོད། འོན་ཀྱང་ལམ་དུ་བྱེད་ཚུལ་མེད་དོ། །རྡོ་རྗེ་ཐེག་པ་མཐའ་དག་གིས་གཤིས་
ཀྱི་གནས་ལུགས་དང་། དེ་ཡི་ཡོན་ཏན་གྱི་སྣང་ཆ་གཉིས་ཀ་ལམ་དུ་བྱེད་ཆོག་ཀྱང་རྒྱུད་སྡེ་དྲུག་པོ་རིམ་བཞིན་ཆོས་ཉིད་
ལ་ངེས་ཤེས་ཆེ་ཆུང་གྱི་དབང་གི་ཡོན་ཏན་གྱི་སྣང་ཆ་ལམ་དུ་བྱེད་ཚུལ་ཡང་། བདག་དང་ལྷ་ཐ་དད་དུ་ལྟ་བ་ནས་རྫོགས་
རིམ་མཚན་བཅས་བསྒོམ་པའི་བར་བྱུང་བ་ཡིན་ནོ། །རྫོགས་པ་ཆེན་པོས་ཆོས་ཉིད་ཀྱང་ཐད་ཀར་གཏན་ལ་དབབ་་་་
ལམ་དུ་བྱེད་པ་ལ་ཁྲེགས་ཆོད་ཞེས་བྱའོ། །ཡོན་ཏན་གྱི་སྣང་ཆ་ཡང་མ་འཁྲུལ་བར་གཏན་ལ་ཕབས་ཏེ་ལམ་དུ་བྱེད་པ་ལ་
ཐོད་རྒལ་ཞེས་བྱའོ། །དེས་ན་ཆོས་ཀུན་གྱི་གནས་ལུགས་མཐར་ཐུག་ནི་རང་བྱུང་གི་ཡེ་ཤེས་དང་ཐེག་པ་ཀུན་གྱི་རྩེ་མོ་ནི་
རྫོགས་པ་ཆེན་པོ་ཉིད་དུ་ཤེས་པར་བྱའོ། །དེས་ན་མཐར་ཐུག་ཐེག་གཅིག་ནི་དུས་གསུམ་སངས་རྒྱས་ཐམས་ཅད་ཀྱི་་་་
དགོངས་པས་འདི་ཁོ་ན་ཡིན་ཅིང་གལ་ཏེ་རྫོགས་པ་ཆེན་པོའི་དོན་དང་མི་མཐུན་ལ་རྫོགས་པ་ཆེན་པོ་ལས་ཁྱད་དུ་་་་་
འཕགས་པའི་ཐེག་པ་སྨྲ་ན་དེ་ནི་ལོག་པ་ཡིན་པར་དུས་གསུམ་གཤེགས་པའི་རྣམ་འདྲེན་སྲས་དང་བཅས་པའི་ཟབ་མི་་
བའི་དབང་པོར་ལེགས་བཤད་དབྱངས་ཀྱི་རྒྱུད་སྟོང་བརྡུངས་པ་ལ་ཞུམ་པ་མ་མཆིས་སོ། །གསུམ་པ་ནི། རྟེན་པ་བཞི་་་་
ལྡན་གྱི་ལེགས་བཤད་དེ་ཙམ་གྱིས་ན། ཆོས་ཀྱི་ཕུང་པོ་མཐའ་ཡས་པ་ཀུན་གཞུང་ལམ་གཅིག་ཏུ་འཆར་བར་བྱས་པ་ཡིན་
ནོ། །མཐར་ཐུག་གནད་གསང་གཅིག་ཏུ་འདྲིལ་བར་བྱས་པ་ཡིན་ནོ། །དུས་གསུམ་སངས་རྒྱས་ཀུན་གྱི་གསང་མཛོད་ནི་་
རྟེན་ལ་ཕྱུང་བ་ཡིན་ནོ། །སྔ་འགྱུར་རྡོ་རྗེ་ཐེག་པའི་རིང་ལུགས་ཡང་འདི་ཙམ་གྱིས་མཚོན་པར་བྱས་པ་ཡིན་ནོ། །དེ་ཡང་
དོན་གནད་འདི་ལྟ་བུ་ལས་འཕྲོས་ནས་སྐུ་གསུམ་སྟོན་པ་རྒྱ་མཚོས་ཆོས་ཀྱི་ཕུང་པོ་མཐའ་ཡས་པ་གསུངས་སོ། །སླར་ཡང་
དེ་དག་གི་དོན་ནི་འདི་ལ་ཐུག་པར་འགྱུར་རོ། །དེས་ན་འདི་ལྟ་བུའི་ལེགས་བཤད་ཀྱི་རྣམ་པར་བཞག་པ་གང་ལས་་་་་
འབྱུང་བའི་གཞི་ཀུན་མཁྱེན་བླ་མ་རྫོགས་པའི་སངས་རྒྱས་དྲི་མེད་འོད་ཟེར་གྱི་གཞུང་ལུགས་རྣམས་ནི་རྡོ་རྗེ་འཆང་གི་་
བཀའ་དང་འདྲ་བར་རྟོགས་པར་བྱའོ། །ཀུན་མཁྱེན་བླ་མའི་རིང་ལུགས་པ་ཆེན་པོ་རྣམས་ཀྱིས་ཀྱང་འདི་ཡི་རྣམ་བཞག་
ནི་ཤིན་ཏུ་གསལ་བར་མཛད་ཅིང་། ན་ཚོད་དང་བློ་གྲོས་མ་སྨིན་མོད། ཀུན་མཁྱེན་ཡབ་སྲས་ཀྱི་རིང་ལུགས་ལ་སྐྱེས་པས་
ངེས་པའི་དོན་ལ་སྤོབས་པ་ཅུང་ཟད་རྙེད་པའི་གཞོན་ནུ་བདག་གིས་ཀྱང་ལེགས་བཤད་ཀྱི་སྐྱེས་བཟང་མང་དུ་སྤེལ་ཡོད་
.433



པས་འདི་དག་གི་རྣམ་བཞག་རྒྱས་པ་ནི་གཞུང་ལུགས་དེ་དག་ལ་བལྟ་བར་བྱའོ། །ཀུན་མཁྱེན་ཡབ་སྲས་བརྒྱུད་པ་དང་་་་
བཅས་པའི་གསུང་རབ་རྣམས་ལ་ཐོས་བསམ་སྒོམ་གསུམ་བྱས་ན་ལེགས་པར་བྱས་པའི་འབྲས་བུ་ནི་བཞི་ཞིག་ཐོབ་པར་
འགྱུར་ཏེ། དེ་ཡང་པུསྟི་ཀ་རེ་ཟུང་དང་། ཤཱ་ལོ་ཀ་རེ་ཟུང་བྲམ་ཟེའི་རིགས་སྔགས་བློ་ལ་འདོན་པ་ལྟར་མི་དགོས་པར་་་་་
བསམ་ཡས་ཞིང་ཁམས་རྒྱ་མཚོ་ན་བཞུགས་པའི་ཆོས་ཀྱི་ཕུང་པོ་མ་ལུས་མི་འདུས་ལུས་པ་མེད་ཀུན་ཀྱང་གཞུང་ལམ་་་་
གཅིག་ཏུ་འཆར་གནད་གསང་གཅིག་ཏུ་དྲིལ། ཐོས་པའི་མཐའ་རྒྱ་ཆོད། དགོངས་པའི་གདེང་རྙེད་པས་རྣམ་འདྲེན་སྲས་
དང་བཅས་པའི་མདུན་པར་ལེགས་བཤད་དབྱངས་ཀྱི་རྒྱུད་སྟོང་བརྡུངས་པ་ལ་ངེལ་བ་མེད་པ་ཡང་ཨ་ལ་ལ་ཧོ། དེ་ནི་་་
མཁས་པའི་ཡོན་ཏན་ནོ། །ཆོས་ཀུན་གྱི་གནས་ལུགས་རང་བྱུང་གི་ཡེ་ཤེས་ཆེན་པོ་ས་བཅུའི་སེམས་དཔའ་རྣམས་ཀྱིས་་་
ཀྱང་མཚན་མོའི་གཟུགས་བཞིན་གྱུར་པ་སྟེ་སོ་སྐྱེ་འཆིང་བ་ཀུན་ལྡན་ལ་ཡང་ཐད་ཀར་ངོ་སྤྲད་པས་བདེ་བར་གཤེགས་་
པ་དང་སྤྱོད་ཡུལ་གཅིག་ཏུ་གྱུར་པའོང་ཨ་ལ་ལ་ཧོ། དེ་ནི་གྲུབ་པའི་ཡོན་ཏན་ནོ། །དེ་ལྟར་མཁས་གྲུབ་གཉིས་ལྡན་གྱི་་་་
ལམ་ནས་མི་མེད་དབེན་པའི་རི་བོར་འོད་གསལ་སྙིང་པོའི་ཉམས་ལེན་ལ་རྩེ་གཅིག་ཏུ་དྲིལ་ན་ཚེ་གཅིག་གིས་མི་སློབ་་་
པའི་ས་ལ་གཤེགས་པར་འགྱུར་བ་ཡང་ཨ་ལ་ལ་ཧོ། དེ་ནི་འབྲས་བུའི་ཐེག་པ་བདུན་གྱི་ཡོན་ཏན་ནོ། །དེ་ཡང་ན་་་་་
གསལ་ཆོས་སྐུའི་དབྱིངས་ལས་སྤྲུལ་པས་རོལ་ལོ། །མཁའ་ཁྱབ་ཏུ་སྤྲོ་བས་ནམ་མཁའ་གང་ཞིག་འཁོར་བ་མ་སྟོང་གི་བར་
དུ་རྟག་ཁྱབ་ལྷུན་གྲུབ་ཀྱི་ཕྲིན་ལས་རྩོལ་གོང་དུ་འབྱུང་བས་འཁོར་བ་མིང་མེད་དུ་ལ་བལྟས་ཏེ་རིག་སྟོང་ཆོས་སྐུའི་ཐིག་
ལེ་ཆེན་པོར་མངོན་པར་བྱང་ཆུབ་ནས་སྐུ་དང་ཡེ་ཤེས་རྒྱ་མཚོའི་སྤྲིན་ནམ་ཡང་འགོག་པ་མེད་པ་ཨ་ལ་ལ་ཧོ། དེ་ནི་་་་་
འབྲས་བུ་མཐར་ཕྱིན་པའི་ཡོན་ཏན་ནོ། །དེས་ན་སྔ་འགྱུར་རིན་འཛིན་རྒྱུད་པའི་རིང་ལུགས་ལས་སྐྱེས་པའི་གང་ཟག་་་་
རྣམས་ནི་ཨ་ལ་ལ་ཧོ། སྐུ་གསུམ་ཡོན་ཏན་རྒྱ་མཚོའི་ཚོགས་རྣམས་ཀྱི། །རྫོགས་ལྡན་གསར་པའི་གླུ་འདི་གསན་པར་ཞུ། །
རྟེན་པ་བཞི་ལྡན་འཕྲིན་འདི་གསན་པར་ཞུ། །ལེགས་བཤད་སྙན་པའི་དབྱངས་འདི་གསན་པར་ཞུ། །ནོང་པའི་དྲི་མ་མ་
ལུས་འཆག་བྱེད་ཅིག །དགེ་ལེགས་འོད་སྣང་མཁའ་ཁྱབ་འཕྲོ་བར་སྨོན། །གང་ཞིག་རང་ལུགས་འདི་ལ་སྦྱོར་བྱེད་པའི། །
བླ་མ་དམ་པའི་ཞབས་ལ་ཕྱག་འཚལ་ལོ། །ཕྱོགས་བཅུའི་སངས་རྒྱས་ལ་ཕུལ་བའི་ཞུ་ཡིག་རྫོགས་ལྡན་གྱི་འཕྲིན་སྙན་་་་་
གསུམ་པ་ཞེས་བྱ་བ་ཡུལ་བྱང་ཕྱོགས་སྨན་ལྗོངས་མེ་ཏོག་གི་གླིང་ནས་ལྷག་པའི་གཞོན་ནུ་དེས་འཕགས་ཡུལ་ལྷོ་ཕྱོགས་་
ཀྱི་ཞིང་ཁམས་དམ་པར་ལེགས་པར་སྦྱར་བ་འདིས་ཀྱང་རྨད་བྱུང་རྡོ་རྗེའི་སྙིང་པོའི་རིང་ལུགས་ལ་བྱ་བ་བྱེད་ནུས་པའི་
རྒྱུར་གྱུར་ཅིག །མངྒ་ལཾ། །
434.



༈ བསྟན་བཅོས་མཛད་པ་པོའི་རྣམ་ཐར་སྙིང་བསྡུས།
དེ་ཡང་བསིལ་ལྡན་གངས་རིའི་ཕྲེང་བས་ཁོར་ཡུག་ཏུ་སྐོར་བའི་ལྗོངས་འདིར་སངས་རྒྱས་ཀྱི་བསྟན་པ་ཡོངས་སུ་་
རྫོགས་པའི་མངའ་བདག་གསང་ཆེན་སྔ་འགྱུར་རྙིང་མ་བའི་གདན་ས་སྟོང་ཕྲག་ཁ་ཤས་བཞུགས་པ་ལས། མདོ་སྨད་་་་
མཁས་པའི་འབྱུང་གནས་ནང་རྒྱུད་ཡོ་ག་གསུམ་གྱི་བསྟན་པའི་ཉི་མ་འཆར་བའི་གནས་གོ་འཇོ་རག་དགོན་ཐུབ་བསྟན་
ཀུན་བཟང་འོད་གསལ་གླིང་གི་གདན་རབས་བཅུ་གཉིས་པ་མདོ་སྔགས་རིག་གཞུང་རྒྱ་མཚོའི་དཔལ་ལ་རང་དབང་་་་་
བསྒྱུར་བའི་སྤྲུལ་པའི་སྐུ་རིན་པོ་ཆེ་ཐུབ་བསྟན་བཤད་སྒྲུབ་གཞན་ཕན་འཕྲིན་ལས་ཀུན་ཁྱབ་དཔལ་བཟང་པོ་མཆོག་ནི།
སྐུ་ཆུང་ངུའི་དུས་ནས་ཐུགས་རྒྱུད་ལ་དད་དང་སྙིང་རྗེ་སོགས་ཚད་མེད་མངའ་ཞིང་དགུང་གྲངས་བཅུ་གཅིག་ནས་ཡི་གེ་
འབྲི་ཀློག་སོགས་དཀའ་ཚེགས་མེད་པར་མཁྱེན་ཅིང་། དགུང་གྲངས་བཅུ་གསུམ་དུས་བསྟན་འགྲོ་ཁོ་ནར་དམིགས་ཏེ།
རྒྱ་གར་འཕགས་པའི་ཡུལ་དུ་ཕེབས་ལམ་བལ་ཡུལ་དུ་བཞུགས་པའི་རིས་མེད་བསྟན་པ་རྒྱ་མཚོའི་མངའ་བདག་རིགས་
འདུས་མ་ཧཱ་གུ་རུའི་རྒྱལ་ཚབ་སྐྱབས་རྗེ་མཁྱེན་བརྩེ་རྡོ་རྗེ་འཆང་ཆེན་པོའི་ཞབས་ལ་བཏུད་དེ། ། སྙིང་ཐིག་ཡ་བཞི།
མཛོད་ཆེན་རྣམ་བདུན། ངལ་གསོ་སྐོར་གསུམ། རང་གྲོལ་སྐོར་གསུམ། སྙིང་ཐིག་རྩ་སྤོད། ལྕེ་བཙུན་སྙིང་ཐིག་སོགས་ཀྱི་་
དབང་ལུང་རྣམས་དང་། ཀུན་བཟང་ཞལ་ལུང་། ལྕེ་བཙུན་སྙིང་ཐིག་ཁྲིད་སྐོར་དང་། ཁྲིད་ཡིད་ཡེ་ཤེས་བླ་མ་སོགས་ཐུན་
མིན་ཁྲིད་རིམ་རྣམས་ཐུགས་དགྱེས་པ་ཆེན་པོས་བུམ་པ་གང་བྱོའི་ཚུལ་དུ་བསྩལ་ཏེ་དགྱེས་བརྩེ་ཆེན་པོས་བསྐྱངས་ཤིང་
བསྟན་འགྲོར་སྨན་པའི་ཐུགས་སྐྱེད་རྒྱ་ཆེར་མཛད། མཆོག་སྤྲུལ་རིན་པོ་ཆེ་འཕགས་ཡུལ་དུ་ཕེབས་ནས་ལོ་དྲུག་གི་་་་
མཚམས་སུ། གུས་པ་བདག་དང་རྡོ་རྗེའི་མཆེད་པོ་དགེ་འདུན་རབ་རྒྱས་ཟུང་ནས་སྐྱབས་རྗེ་མཁྱེན་བརྩེ་རྡོ་རྗེ་འཆང་་་་
ཆེན་པོའི་མདུན་ནས་འོད་གསལ་རྫོགས་པ་ཆེན་པོའི་གཞི་ལམ་འབྲས་གསུམ་གྱི་བཀའ་ཁྲིད་ཞུས་པའི་གསུང་འཕྲོས་སུ་
ཁྱེད་ཚང་སྤྲུལ་སྐུ་རིན་པོ་ཆེ་མཆོག་རྒྱ་གར་འཕགས་པའི་ཡུལ་དུ་ཕེབས་ཏེ་གསན་བསམ་རྒྱ་ཆེར་མཛད་ཅིང་། མཁས་པ་
ཆེན་པོ་ཆགས་ཡོད་རེད། མ་འོངས་པར་སྔ་འགྱུར་བའི་བསྟན་པའི་མཛེས་རྒྱན་ཞིག་འོངས་བར་བསླུ་མེད་བདེན་ཚིག་
གྲུབ་པས་དེ་ལྟར་གསུངས། གཞན་ཡང་འོད་གསལ་གསང་བ་སྙིང་ཐིག་གི་བསྟན་པའི་ཉིན་བྱེད་རྡོ་གྲུབ་ཆེན་རིན་པོ་ཆེ་
སྐུ་ཕྲེང་བཞི་པ་འཇིགས་མེད་ཐུབ་བསྟན་འཕྲིན་ལས་དཔལ་འབར་མདུན་ནས་སྙིང་ཐིག་ཡ་བཞི་མཛོད་ཆེན་རྣམ་་་་་
བདུན་དང་རིན་ཆེན་གཏེར་གྱི་མཛོད་ཆེན་མོའི་སྨིན་ཁྲིད་རྒྱབ་རྟེན་དང་བཅས་པ་གསན་པས་སྐྱབས་རྗེ་དམ་པས་་་་་་
གཞན་དང་མི་འདྲ་བའི་བརྩེ་གཟིགས་གནང་སྟེ་བསྟན་འགྲོར་སྨན་པའི་སྐྱེས་བུ་དམ་པ་འབྱུང་བར་གསུང་གི་དབུགས་
དབྱུང་ཐོབ། ཁྱད་པར་དུ་ཉིད་ཀྱི་རིགས་བདག་ཐུན་མོང་མ་ཡིན་པ་གསང་ཆེན་བསྟན་པ་རྒྱ་མཚོའི་མངའ་བདག །པཎ་
435



ཆེན་བི་མ་ལའི་ཡེ་ཤེས་སྒྱུ་མའི་རོལ་གར་ཁྱབ་བདག་འཁོར་ལོའི་མགོན་པོ་གྲུབ་དབང་ཡིད་བཞིན་ནོར་བུ་འཇིགས་མེད་
ཐུབ་བསྟན་བཤད་སྒྲུབ་ཆོས་ཀྱི་སྒྲ་དབྱངས་ཞབས་པད་མཉེས་པ་གསུམ་གྱིས་བསྟེན་ཏེ། འཁོར་ལོའི་མགོན་པོ་དེ་ལས་ཞི་
འཚོའི་སྡོམ་རྒྱུན་ལས་བསྙེན་པར་རྫོགས་པས་གཞི་བཟུང༌། དམ་ཆོས་འདུལ་བའི་གནང་བཀག་གི་མཚམས་ལས་མི་་་་
འདའ་བར་བཙུན་པའི་མཆོག་ཏུ་གྱུར། སྲོལ་གཉིས་ཀྱི་བྱང་སྡོམ་ཞུས་པས་སེམས་ཅན་ཀུན་ལ་མ་འདྲེས་པའི་མཛའ་་་་
བཤེས་སུ་གྱུར། གསང་བ་ལྟར་ན་སྔ་འགྱུར་བའི་བཀའ་གཏེར་གཉིས་སོགས་མདོར་ན་བསྐྱེད་རྫོགས་རྫོགས་ཆེན་གསུམ་
གྱི་སྨིན་གྲོལ་རྒྱབ་རྟེན་དང་བཅས་པ་བུམ་པ་གང་བྱོའི་ཚུལ་དུ་གསན་ཞིང་མཁས་བཙུན་བཟང་གསུམ་གྱི་ཡོན་ཏན་་་་་་
མངའ་བ་ལ་བརྟེན་དཔལ་མགོན་བླ་མ་གྲུབ་དབང་པདྨ་ནོར་བུས་ཐུགས་དགྱེས་པ་ཆེན་པོའི་སྒོ་ནས་གསང་ཆེན་ཆོས་ཀྱི་
བདག་པོར་མངའ་གསོལ་ཞིང་། ཉིད་ཀྱི་དབུ་ཞྭ་མཐོང་གྲོལ་འདབ་ལྡན་རིགས་ལྔ་བསྩལ་བ་སོགས་ཐུན་མིན་ཐུགས་ཀྱི་་
སྲས་གཅིག་པུར་གྱུར། གཞན་ཡང་སྐྱབས་རྗེ་གྲུབ་དབང་པདྨ་ནོར་བུ་རིན་པོ་ཆེ་མཆོག་གི་འཕྲིན་ལས་རླབས་པོ་ཆེའི་ཆ་
ཤས་སུ་སྨིན་པ་སྔ་འགྱུར་མཐོ་སློབ་མདོ་སྔགས་རིག་པའི་འབྱུང་གནས་གླིང་དུ་བསྟན་མཁས་ཀྱི་ཡོན་ཏན་ཡོངས་སུ་་་་
རྫོགས་པའི་བདག་ཉིད་ཅན་མཁས་དབང་དམ་པ་བཅུ་ཕྲག་ལས་ལྷག་པའི་མདུན་ནས་དབུ་མ་དང༌། ཕར་ཕྱིན། འདུལ་
བ། མཛོད། མངོན་པ། ཚད་མ། མདོ་རྒྱུན། རྒྱུད་བླ། མངོན་པ་ཀུན་བཏུས། འཇམ་མགོན་མི་ཕམ་རིན་པོ་ཆེའི་དབུ་མ་རྒྱན་
འགྲེལ། ངེས་ཤེས་སྒྲོན་མེ། བརྒལ་ལན་སྐོར་དང་། བཀའ་བརྒྱ་རྣམ་བཤད། གསང་འགྲེལ་འོད་གསལ་སྙིང་པོ། གསང་་་་
འགྲེལ་མཛོད་ལྡེ་སོགས་དང་། ཀུན་མཁྱེན་བླ་མའི་གསུང་རབ་ཡིད་བཞིན་མཛོད་འགྲེལ། སེམས་ཉིད་ངལ་གསོ། གསང་
འགྲེལ་ཕྱོགས་བཅུའི་མུན་སེལ་སོགས་དང་། ཡོན་ཏན་མཛོད་འགྲེལ་སོགས་ལོ་དྲུག་གི་རིང་ལ་ལོ་རིམ་དགུའི་སློབ་ཚན་་་
ཡོངས་རྫོགས་གསན་ཅིང་། མདོར་ན་མདོ་སྔགས་རིག་གཞུང་དང་བཅས་པ་ལ་གསན་བསམ་རྒྱ་ཆེར་མཛད་པ་མ་ཟད།
ལྷག་པར་དུ་ཀུན་མཁྱེན་ཡབ་སྲས་ཀྱི་གཞུང་ལ་གཞན་དང་མི་འདྲ་བའི་ངེས་ཤེས་ཐོབ་པ་ལ་བརྟེན་རྒྱ་གར་འཕགས་་་་་
པའི་ཡུལ་དུ་མཁས་པའི་གྲགས་སྙན་དཀར་པོས་ས་གསུམ་མཛེས་པར་བྱས། སྔ་འགྱུར་བསྟན་པའི་ཉིན་བྱེད་འཇམ་པའི་
དབྱངས་དངོས་མི་ཕམ་རྒྱ་མཚོས་རྗེས་སུ་བཟུང་བའི་སྤྲུལ་པའི་གཏེར་ཆེན་ལས་རབ་གླིང་པའི་ཡང་སྤྲུལ་མཁན་ཆེན་་་་
རིག་འཛིན་འཇིགས་མེད་ཕུན་ཚོགས་འབྱུང་གནས་མཆོག་གྲུབ་དབང་བླ་མའི་གདན་སར་ཕྱག་ཕེབས་པ་ལ་བརྟེན། །
མཁན་ཆེན་གང་གི་མདུན་ནས་ངེས་ཤེས་སྒྲོན་མེ་དང་། ཚིག་བདུན་རྣམ་བཤད་སོགས་གུས་པ་ཆེན་པོས་གསན་ཅིང་། །
གཞན་ཡང་ཐུན་མིན་དཀའ་གནད་སྐོར་བཀའ་འདྲི་ཞུས་ཚེ། ཐུགས་དགྱེས་པ་ཆེན་པོ་མཛད་ཅིང་། སླར་ཡང་འཕགས་
ཡུལ་ནས་ཉིད་ཀྱི་གདན་ས་བླ་མ་རུང་ངམ་གསང་ཆེན་འོད་སྐུར་གྲོལ་བའི་གླིང་དུ་ཕེབས་རྗེས་འཕགས་ཡུལ་དུ་རག་་་་
མགོ་མཆོག་སྤྲུལ་ཟེར་བ་སྔ་འགྱུར་བའི་བསྟན་འགྲོར་སྨན་པའི་སྐྱེས་བུ་ཞིག་འདུག་གསུངས་ནས་ཡང་ཡང་བསྔགས་་་་
བརྗོད་མཛད་པ་དེ་རྣམས་བསྔགས་པ་དོན་དང་ལྡན་པ་ཡིན་པ་འཁུམས། ཤེར་འགྲེལ་ལུང་གི་རྒྱ་མཚོ་འདི་ཉིད་དགུང་
གྲངས་༡༨ ནས་དབུ་བརྩམས་ནས་འཕགས་ཡུལ་དུ་མཛད་ལ། དགུང་གྲངས་དུས་བོད་ཡུལ་ཁམས་ཀྱི་ཆར་སཱ་ར་བཤད་
སྒྲུབ་རིན་ཆེན་གླིང་དུ་གྲུབ་པར་སྦྱར་བའི་བསྟན་བཅོས་འདི་ཉིད་ཚིག་དོན་ཕུན་སུམ་ཚོགས་པའི་རང་བཞིན་དང་ལྡན་
436



པ་བློ་ལྡན་ཀུན་གྱི་དཔྱོད་དང་མཁྱེན་འཚལ། གཞན་ཡང་བསྟན་བཅོས་ཡོངས་སུ་རྫོགས་པའི་བདག་ཉིད་རྫོགས་ལྡན་་་་
འཕྲིན་སྙན་གསུམ་དགུང་གྲངས་༡༧པའི་སྐབས་སྔ་དྲོའི་ཐུན་གཅིག་རིང་ལ་བྲིས་པ་ཡ་མཚན་རྨད་དུ་བྱུང་བའི་ཁྱད་་་་
ཆོས་དང་ལྡན་པའི་བསྟན་བཅོས་འདི་ཉིད་པར་སྐྲུན་ཞུས་པ་ལ་བརྟེན་རྒྱལ་བསྟན་སྤྱི་དང་བསྟན་འགྲོ་ཡོངས་ལ་སྨན་་་་
པའི་གསོས་སྨན་དམ་པར་གྱུར་ཅིག་ཅེས་ཁྱབ་བདག་གྲུབ་དབང་བླ་མའི་ཞབས་རྡུལ་སྤྱི་བོར་ལེན་པའི་ཤཱཀྱའི་བཙུན་པ་
དཀོན་མིང་དེས་ལྷ་ལྡན་ཕོ་བྲང་དམར་པོའི་མདུན་རོལ་དུ་གུས་པས་སྨོན་པའོ། ། ། །
437



དཔེ་སྒྲིག་འགན་འཁུར་པ།
མདུན་ཤོག་ཇུས་འགོད་པ་
ཁ་བྱང་འབྲི་མཁན།
བསྟན་འཛིན་ཕུན་ཚོགས།
ཀྲང་ཝེ་ཅང་། ་
བསྟན་འཛིན་ཕུན་ཚོགས།
ཕར་ཕྱིན་དཀའ་འགྲེལ་ལེགས་བཞད་
ལུང་གི་རྒྱ་མཚོ་ཞེས་བྱ་བ།
ཐུབ་བསྟན་བཤད་སྒྲུབ་གཞན་ཕན་ཕྲིན་ལས་ཀུན་ཁྱབ་ནས་བརྩམས།
མི་རིགས་དཔེ་སྐྲུན་ཁང་གིས་བསྐྲུན་ཅིང་འགྲེམས་སྤེལ་བྱས།
མཚོ་སྔོན་ཟི་ལིང་མི་རིགས་པར་ཁང་གིས་དཔར།
1997ལོའི་ཟླ8པར་པར་གཞི་དང་པོ་བསྒྲིགས།
1997ལོའི་ཟླ8པར་པེ་ཅིན་དུ་པར་ཐེངས་དང་པོ་བརྒྱབ།
དེབ་རེར་སྒོར། 36.00



WOL
WYL
DO
MWM
MUL
MVL
DODOM
1982 19
WMWMWM
DODOUW
OX<<,958820, SOL284,6
X
MOOOOOOL
MODUL
ODDODO
DO
UD
DO
DOO
VOX
ISBN 7-105-02885-8
WOOOOOOO
MV
ULODOWODWO
WOWOWOWO
WOULUU
LULU
LUULUM
MOMO TOYODOL
MUMUNOMODUL
WOWY
UD
DOM
MU
MWMWMW
MWMW
ODO
WODOODWODUTODOC
WDDWUDU
Tool
MUM DODUODOL
WO DODO
DUDIO
DOMUM
MWMMMMUM
Waja:WTH
Wužit:5K I
#
EDWF
UUSTOC
TAUCHUTUT
TOUJOUEUUUUUU
TOUUTOTUUUUU
QQQQQQQQQQDOR
OTO
uu
CUCUTUTO
CUATOTO
